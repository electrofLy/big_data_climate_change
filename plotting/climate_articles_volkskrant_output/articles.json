{
  "data": [
    {
      "category": "Buitenland",
      "count": 59,
      "day": 22,
      "href": "http://www.volkskrant.nl/buitenland/van-minuut-tot-minuut-een-historische-dag-in-tripoli~a2858420/",
      "month": 8,
      "text": "23:55 uur:En daarmee sluiten we dit liveblog voor vandaag af. Het nieuws op deze site loopt vanacht gewoon door, dus ook het belangrijkste nieuws uit Libi\u00eb zult u hier aantreffen.23:50 uur:Kort samengevat: De opstandelingen rukken steeds verder op in de hoofdstad Tripoli. In de wijken die zijn veroverd heerst vreugde en blijdschap, in andere wijken wordt nog gevochten. Het is niet bekend waar kolonel Kaddafi zich bevindt. Diverse buitenlandse leiders hebben er vandaag op aangedrongen dat hij zonder verder geweld opstapt.23:48 uur:Lees hier degeactualiseerde samenvattingvan de gebeurtenissen van vandaag.23:27 uur:Hier nog een fotoserie met beelden uit Tripoli van vandaag.23:12 uur:Volgens een verslaggever van Al-Jazeera is het onwaarschijnlijk dat Kaddafi en zoons Tripoli zijn ontvlucht, omdat overal rond de stad controlepunten zijn opgericht door de rebellen.22:54 uur:Wat moet er gebeuren met het mosterdgas en andere massavernietigingswapens van de Libische regering, als Kaddafi niet meer aan de macht is? De VS en de NAVO hebben daar de afgelopen weken al overlegd, meldt CNN. Ook zou er al personeel in Libi\u00eb aanwezig zijn om bepaalde gevaarlijke locaties te bewaken.22:36 uur:Volgens verslaggevers plunderen Libische rebellen munitiedepots van pro-Kaddafi-troepen.22:20 uur:De Amerikaanse president Obama en de Britse president Cameron hebben met eklkaar gebeld over Libi\u00eb. Ze waren het erover eens dat de situatie in het land een keerpunt heeft bereikt en dat Kaddafi 'voor eens en altijd' zijn macht moet afstaan. Dat heeft het Witte Huis bekendgemaakt. De twee zijn het er ook over eens dat de Libische overgangsraad autoriteit moet uitstralen, maar zonder de rechten van de Libische bevolking te schenden.22:12 uur:Eentweetvan PVV-leider Geert Wilders: 'Dubbelhartig en hypocriet: Westen veroordeelt regime Syrie, steunt rebellen Libie, maar zwijgt over barbaarse schurkenstaat Saoedi-Arabie!'21:59 uur:Volgens Al-Jazeera heeft een NAVO-vliegtuig een SCUD-raket neergeschoten die zou zijn afgevuurd vanuit Sirat, een stad vlakbij Tripoli.21:41 uur:Hala Misrati, een presentatrice van de Libische (pro-Kaddafi) staatstelevisie, zou volgens onbevestigde berichten gearreasteerd zijn door de rebellen. Eerder deze week haalde ze tijdens een uitzending een pistool tevoorschijn en riep ze haar kijkers op de strijd met de opstandelingen aan te gaan: 'Kill or be killed.'21:20 uur:Nabestaanden van de Lockerbie-aanslag in 1988 reageren opgelucht op de klaarblijkelijke val van Kadafi, meldt persbureau Reuters. Libi\u00eb wordt door veel mensen verantwoordelijk gehouden voor de bomaanaanslag op het\u00a0 vliegtuig, waarbij 259 passagiers, voornamelijk Amerikanen, om het leven kwamen.20:56 uur:Op de televisiezender Al-Arabya hebben rebellen gezegd dat ze controle hebben gekregen over het vliegveld van Tripoli. Maar het is onduidelijk hoeveel waarde daaraan moet worden gehecht; in het weekeinde werd dat namelijk ook al geclaimd.20:45 uur:Obama waarschuwde tijdens zijn toespraak ook voor wraakacties tegen de leden van het wankelende regime in Libi\u00eb. Hij hield de toespraak vanuit Martha's Vineyard, waar hij momenteel vakantie viert.20:35 uur:Het is duidelijk dat het tijdperk van kolonel Muammar Kaddafi in Libi\u00eb ten einde loopt, maar de strijd is nog niet voorbij. Dat heeft de Amerikaanse president Obama tijdens een televisietoespraak gezegd.Hij riep Kaddafi opnieuw op zijn nederlaag te erkennen en op te stappen.Ook zei hij dat de VS 'een vriend en partner voor het nieuwe Libi\u00eb' zullen zijn.20:19 uur:Het laatste publieke optreden van Kaddafi was een partijtje schaak op 12 juni.19:54 uur:Volgens de Arabische nieuwszender al-Jazeera is de oudste zoon van Kaddafi, Mohammed, er met hulp van medestanders in geslaagd te ontsnappen.19:45 uur:Hoeveel geld hebben de landen van de Europese Unie tot nu toe uitgegeven aan humanitaire hulp in Libi\u00eb? De Britse krant The Guardian heeft het op een rijtje gezet.Bekijk het overzicht hier.19:31 uur:Naar verwachting geeft de Amerikaanse president Obama over ongeveer een halfuurtje een nieuwe verklaring over Libi\u00eb.19:15 uur:Nieuwe geruchten over de mogelijke verblijfplaats van Kaddafi, onder andere op de televisiezender Al-Arabiya. Hij zou in een ziekenhuis in het oosten van Tripoli zijn.19:01 uur:De Afrikaanse Unie heeft aangekondigd aanstaande vrijdag een spoedberaad te houden over de situatie in Libi\u00eb. Ook vandaag is er overlegd, maar daar zijn verder geen offici\u00eble mededelingen over gedaan.18:53 uur:Er komen berichten binnen dat de stroom is uitgevallen in het Rixos Hotel in Tripoli. Daar verblijven momenteel veel buitenlandse correspondenten die verslag doen van de gebeurtenissen in de Libische hoofdstad. Het hotel ligt in in een gebied dat nog niet onder controle is van de rebellen, en er zou flink gevochten worden.18:42 uur:Een samenvatting van de gebeurtenissen in Libi\u00eb vandaag, tot nu toe ishier te lezen.18:28 uur:De Verenigde Staten geven de miljarden dollars aan activa van de Libische regering die zij bevroren had, voorlopig nog niet vrij. Wel bekijkt het Amerikaanse ministerie van Buitenlandse Zaken hoe zij de rebellen financi\u00ebel bij kan staan, aldus een woordvoerder.18:16 uur:Kaddafi wilde de revolutie in Tunesi\u00eb in de kiem smoren door de Tunesische ambassade van een Arabisch land op te blazen. Dat beweert althans een soldaat die zichzelf vandaag aan de Tunesische autoriteiten heeft overgeleverd. Hij zegt zelf opdracht van Kadaffi te hebben gekregen om het gebouw op te blazen.18:04 uur:Als er een internationale vredesmissie naar Libi\u00eb komt, zullen de Verenigde Staten daar geen grondtroepen voor leveren, zo heeft een woordvoerder van het Pentagon tegenover de BBC verklaard.17:56 uur:'Zenga Zenga', roepen sommige rebellen tegen Kaddafi. Dat betekent zoiets als 'steegje steegje'. Kaddafi gebruikte die uitdrukking bij \u00e9\u00e9n van zijn eerdere toespraken om aan te geven dat zijn troepen de opstandelingen straatje voor straatje achterna zouden zitten. De toespraak werd geremixed door een Isra\u00ebli\u00ebr, wat resulteerde toteen gigantische YouTube-hit.17:49 uur:Niet iedereen is blij met het verdwijnen van Kaddafi. Landen als Kenia zagen hem als iemand die ondermeer voor de Afrikaanse onafhankelijkheidsbeweging veel goede dingen gedaan heeft.17:45 uur:De Wereldbank staat klaar om Libi\u00eb bij te staan 'zodra dat mogelijk is'.17:35 uur:Later deze week zal Ban Ki-moon een vergadering houden met regionale organisaties. De Verenigde Naties zijn de afgelopen twee tot drie maanden bezig geweest met het opstellen van een plan om de rebellen te helpen met de wederopbouw, aldus de secretaris-generaal van de VN.17:33 uur:Naar verluidt zal de Italiaanse premier ergens in de komende dagen een onderhoud met de Libische rebellen hebben. Berlusconi onderhield in het verleden nauwe, omstreden banden met Kaddafi. Itali\u00eb is voor een groot deel afhankelijk van gasleveringen uit Libi\u00eb.17:24 uur: Secretaris-generaal van de VN Ban Ki-moon heeft kaddafi zojuist op een persconferentie opgeroepen om het geweld onmiddelijk te staken. Het is volgens hem 'van cruciaal belang om het conflict onmiddellijk te be\u00ebindigen zonder verder geweld en vergelding'.17:15 uur:De Verenigde Staten gelooft niet dat kolonel Kaddafi Libi\u00eb heeft verlaten. Dat heeft een woordvoerder van het Pentagon tegenover Reuters gezegd.17:11 uur:Op de televisie zijn beelden te zien van rebbellen die roepen dat ze Kaddafi zullen16:59 uur:Volgens de Libische rebellentelevisie is Masud Abd-al-Hafiz, een familielid van Kaddafi, gearresteerd.16:57 uur:De Russische enegriemaatschappijen Gazprom, Neft en Tatneft verwachten dat ze uit Libi\u00eb geweerd zullen worden als de rebellen er in slagen om de Libische regering omver te werpen. Een woordvoerder van een Libisch-Russisch samenwerkingsverband zegt dat tegenover Reuters. De energiemaatschappijen hebben samengewerkt met de Libische overheid, maar staakten hun werkzaamheden in het land toen de onrusten uitbraken.16:51 uur:Binnen enkele maanden zal Libi\u00eb in staat zijn om de uitvoer van olie te hervatten. Maar het zal nog zo'n 18 maanden duren voordat het niveau van v\u00f3\u00f3r de oorlog bereikt zal zijn, aldus het voormalige hoofd van de Libische oliedivisie Shokri Ghanem.16:40 uur:De Taiwanese animatiegroep NMA heeft een animatie gemaakt van de opmars van de rebellen in Tripoli. De groep maakte al eerder animaties van grote nieuwsgebeurtenissen, zoals de dood van Bin Laden.Bekijk hier de animatie over Libi\u00eb.16:36 uur:ANP schrijft dat veel mensen aannemen dat kaddafi nog in zijn commandocentrum verschanst zit, een complex van naar schatting 6 vierkante kilometer dat Bab al-Aziziyah (Schitterende Poort) genoemd wordt. Het is een afgeschermd wijkje, even ten zuiden van het centrum van Tripoli, circa 3 kilometer ten zuiden van de oude stad of de haven. De familie Kaddafi zou hier wonen en er zijn kazernes en de hoofdkwartieren van veiligheidsdiensten gevestigd.16:30 uur:'De toekomst van Libi\u00eb is nu in handen van de Libische bevolking.'Lees hier de offici\u00eble verklaringdie de Amerikaanse president Obama vandaag naar buiten bracht over de situatie in Libi\u00eb.16:26 uur:Volgens het Arabische tv-station Al-Arabya zijn er bij de grens met Tunesi\u00eb hevige gevechten uitgebroken tussen opstandelingen en troepen van Kaddafi.16:22 uur:Het staat nog niet vast dat Kaddafi's zoon Saif al-Islam in Den Haag berecht gaat worden. Mogelijk wordt hij niet aan het ICC uitgeleverd, maar in Libi\u00eb zelf vervolgd. Dat moet de Libische overgangsregering beslissen, aldus een vertegenwoordiger van de Libische ambassade in Parijs tegenover Reuters.16:11 uur:Volgens een woordvoerder van de rebellen hebben de opstandelingen de bewakers rond het gebouw van de staatstelevisie neergeschoten en vervolgens het gebouw bestormd.16:05 uur:Egypte heeft de nationale overgangsregering van Libi\u00eb offici\u00ebel erkend. Dat heeft de Egyptische minister van Buitenlandse Zaken Mohamed Kamel volgens de Egyptische staatstelevisie gezegd.15:55 uur:Bij de Libische ambassade in Algerije is de Libische vlag gehesen, meldt persbureau Reuters.15.42 uur:Ook voor internationale media was de slag om Tripoli een wedstrijd. Welke zender was het eerst. Leeshierhet overzicht. De winnaar? Sky News, wiens verslaggeefster Alex Crawford, als eerste in Tripoli aankwam. Ze werd al snel een held op Twitter.15.33 uur:De Libische rebellen hebben het gebouw van de staatstelevisie in Tripoli veroverd, een van de belangrijkste propagandainstrumenten van het bewind van Moammar Kadhafi. Dit is van medewerkers van de staats-tv vernomen, meldt het ANP.15.32 uur:Volgens de BBC is het zeer moeilijk om je per auto te verplaatsen in Tripoli. Er staan checkpoints om de 150 a 200 meter, die zowel door rebellen als lokale bewoners worden bemand.15.29 uur:Ondertussen in Syri\u00eb. Daar is het totale dodental van de opstand al tot 2.200 gestegen. Dat stelt de VN-commissaris voor de mensenrechten, Navanethem Pillay.15.27 uur:Overigens was 12 juni de laatste keer dat Kadhafi in het openbaar werd gezien. Toen had hij een ontmoeting met de voorzitter van de Internationale Schaak Federatie, Kirsan Ilyumzhinov.15.19 uur:Functionarissen van zowel de VN als de NAVO hebben tegenover CNN verklaard bang te zijn dat Kadhafi-getrouwen in Tripoli een laatste wanhoopaanval op burgers zullen doen.15.12 uur:Kadhafi is al weken niet meer in het openbaar gezien. Hij laat enkel nog van zich horen via audio-boodschappen. Een schril contrast met de urenlange toespraken die hij in het verleden hield. Dikwijls integraal uitgezonden door de staatstelevisie.Vijanden van Kadhafi beweren dat hij niet meer in Tripoli of zelfs in Libi\u00eb meer is. Leiders van de rebellen en wereldleiders hebben vandaag meerdere malen verklaard niet te weten waar Kadhafi nu is.15.07 uur:Oliebedrijf Shell volgt de situatie in Libi\u00eb op de voet, maar van een terugkeer naar het land is voorlopig geen sprake. Dat liet een woordvoerder van Shell maandag weten aan het ANP.15.04 uur:Een verslaggeefster van Al Jazeera staat bij een toegangsweg naar Tripoli. Achter haar rijden auto's luid toeterend Tripoli in. Mensen hangen juichend uit de voertuigen.15.00 uur:Jalil, ontkent dat de rebellen in het Noord-Afrikaanse land met het Internationaal Strafhof (ICC) in Den Haag onderhandelen over de overgave van Saif al-Islam Kadhafi, een van de zoons van Kadhafi. Dat zei Abdul-Jalil maandag tegen de Arabische nieuwszender al-Arabiya.14.58 uur:De Afrikaanse Unie houdt vanmiddag een noodbijeenkomst over Libi\u00eb. De Afrikaanse leiders komen samen in Addis Ababa.14.53 uur:Jalil wil ook na het definitieve vertrek van Kadhafi dezelfde rol blijven houden. 'Tenzij ik onze doelen uit het oog verlies'. Ook zei Jalil geen idee te hebben waar Kadhafi nu is. 'We hopen dat we 'm levend kunnen oppakken, zodat we hem een eerlijk proces kunnen geven.'14.46 uurJalil benadrukt in zijn persconferentie dat in het toekomstige Libi\u00eb 'een plek moet zijn voor alle minderheden'. Maar zo zegt Jalil 'het wordt geen bed vol rozenblaadjes. We zullen allerlei problemen krijgen.'14.42 uur:De Libische afgezant in Londen stelt dat de rol van de NAVO in Libi\u00eb is uitgespeeld. 'De NAVO heeft uitstekend werk geleverd, ze hebben Kadhafi's oorlogsmachine geneutraliseerd', aldus Mahmoud Nacua. 'Maar ik denk dat hun rol over is. De Libi\u00ebrs moeten hun land onafhankelijk opbouwen.'14.40 uur:De Palestijnse arts Ashraf el Hagoug gaat aangifte doen tegen Moammar Kadhafi, zodra die in Nederland gevangen zit vanwege zijn vervolging door het Internationaal Strafhof (ICC) in Den Haag. Datmeldt zijn advocaat Liesbeth Zegveld aan het ANP.14.39 uur:Leeshieronze update over de gevechten rondom het hoofdkwartier van Kadhafi.14.34 uur:De Arabische Liga heeft verklaard volledig achter de rebellen te staan, zo meldt Al Arabiya.14.33 uur:Volgens Jalil is de 'overwinning vooral te danken aan de hero\u00efsche jeugd van Libi\u00eb'. Jalil zegt de streven naar 'tolerantie, vergevingsgezindheid en eerlijke rechtszaken.'14.31 uur:De voorzitter van de Nationale Overgangsraad geeft nu een persconferentie in Benghazi. 'Alle Libi\u00ebrs streven naar vrijheid', aldus voorzitter Jalil.14.28 uur:De Libische rebellen nemen steeds meer wijken in het westen van Tripoli in. Dat stelt BBC-verslaggever Rupert Wingfield. In sommige buurten is er fel verzet en er zouden sluipschutters actief zijn.14.26 uur:Silvio Berlusconi vindt dat Kadhafi 'zo snel mogelijk' moet vertrekken.14.21 uur:Morgen zal een schip in de haven van Tripoli aankomen om eventueel buitenlanders te evacueren. Op het schip is plaats voor 300 mensen.14.20 uur:Ook Rusland heeft een verklaring uitgegeven. De Russische minister van Buitenlandse Zaken hoopt dat 'de machtsoverdracht zonder bloedvergieten' zal gaan.14.17 uur:The Washington Post heeft een verhelderendegraphicover de opmars van de rebellen in Tripoli.14.14 uur:Al Jazeera laat beelden van woonwijken in Tripoli zien, waar de sfeer rustig lijkt. Mannen staan op straat en praten met elkaar. In andere delen van de stad zou nog gevochten worden.14.12 uur:Ook Reuters bevestigt nu dat de Libische premier al-Mahmoudi gisteravond is gearriveerd op het Tunesische eiland Djerba.14.10 uur:Een van Kadhafi's zoons, al-Mutassim, bevindt zich nog binnen de muren van het hoofdkwartier van Kadhafi. Dat meldt Al Arabiya. Of zijn vader ook in Bab al-Azizya is, blijft onduidelijk.14.07 uur:Volgens Sky News-verslaggeefster Alex Crawford is het een chaos in het enige nog functionerende ziekenhuis van Tripoli. Er zijn amper medewerkers en overal ligt afval.14.06 uur:Volgens de meest recente cijfers van het Centraal Bureau voor de Statistiek (CBS) leven er in ons land bijna 1100 Libi\u00ebrs. Het aantal mensen uit dit land dat hier asiel heeft aangevraagd, is niet bijzonder groot.Vorig jaar vroegen 180 Libi\u00ebrs om asiel in Nederland. In het eerste kwartaal van dit jaar waren het er 60 en het tweede kwartaal 50,14.03 uur:Een interessant verhaal in de LA Times. Deze doorbraak van de rebellen is begonnen in de bergen ten westen van Tripoli en niet in het oosten van het land, zo schrijft de krant. Lees hethier.14.01 uur:De voorzitter van de Nationale Overgangsraad heeft nogmaals verklaard geen idee te hebben waar Kadhafi zich bevindt.13.56 uurMeer over de Libische premier in Tunesi\u00eb. Hij is op het eiland Djerba, zo meldt de correspondent van Al Jazeera op dat eiland. Er waren berichten dat de rebellen en het regime van Kadhafi onderhandelingen zouden hebben gevoerd op het eiland, maar die berichten werden van beide kanten ontkend.Bij de premier is ook de voorzitter van de televisievakbond van Libi\u00eb. Dus niet de baas van de Libische staatstelevise zoals eerder gemeld.13.55 uurDe Libische ambassade in de Syrische hoofdstad Damascus heeft vandaag in een verklaring laten weten achter de revolutie te staan die in Libi\u00eb plaatsvindt.In 1970, een jaar na Kadhafi's staatsgreep, greep de vader van de huidige president Bashar al-Assad, Hafez (1930-2000), de macht in Damascus. Hafez' erfgenaam slaat al maanden keihard oppositie tegen zijn regime neer met behulp van steeds bloediger optredende militaire eenheden en milities.13.49 uurDe voorzitter van de Nationale Overgangsraad heeft gezegd dat ergeenonderhandelingen zijn over het overdragen van Saif Al-Islam Kadhafi aan het International Strafhof in Den Haag. Dit in tegenstelling tot eerdere berichten.13.45 uurEn ook Nicolas Sarkozy heeft inmiddels zijn zegje gedaan en gezegd dat Moammar Kadhafi moet opstappen. Bovendien nodigde hij de nummer twee van de rebellen Mahmoud Jibril uit voor een ontmoeting volgende week in Parijs.13.44 uur Al Jazeera meldt intussen dat de Libische premier Al-Mahmoudi en het hoofd van de staatstelevisie naar Tunesi\u00eb zijn uitgeweken.13.43 uurVolgens televisiezender Al Arabiya is \u00e9\u00e9n van Kadhafi's zonen, Al Mutassim, in het hoofdkwartier van Kadhafi in Bab al-Azizya in Tripoli.13.42 uurDe rebellen zouden inmiddels ook de staatstelevisie- en radiostations in handen hebben. Maar de BBC meldt dat er nog steeds pro-Kadhafi-uitzendingen op de televisie te zien zijn.13.37 uurHet is nog altijd volstrekt onduidelijk waar Moammar Kadhafi is op dit moment. Eerder vandaag meldde de televisiezender Al Arabiya nog dat hij in een hartziekenhuis ten oosten van Tripoli zou zijn, maar daar is verder niets meer van vernomen.Het kan ook zijn dat hij nog in zijn hoofdkwartier zit, wellicht in \u00e9\u00e9n van de bunkers onder de grond, maar ook dat zijn louter speculaties.De Britse premier Cameron zei dat de NAVO geen idee heeft waar Kadhafi zich bevindt op dit moment. Wel zei Cameron te hopen dat Kadhafi berecht zal worden, 'maar dat is aan het Libische volk'.13.30 uurHet belangrijkste nieuwsfeit van dit moment is nog steeds dat er hevig wordt gevochten in de buurt rondom het hoofdkwartier van de Libische leider Moammar Kadhafi. Tanks hebben het terrein verlaten en zijn in gevecht met de rebellen.De regeringstroepen zouden worden geleid door een zoon van Kadhafi, Khamis.Twee andere zoons van Kadhafi, Mohammed en Saif al-Islam, zijn gearresteerd door de rebellen.13.27 uurIn de Bosnische hoofdstad Belgrado heeft de politie de Libische ambassade omsingeld. Mensen drongen het pand binnen, verscheurden foto's van Kadhafi en hesen de vlag van de rebellen.13.22 uurFrankrijk heeft zich opgeworpen om volgende week een bijeenkomst te organiseren over de toekomst van Libi\u00eb. Het land deed dat bij monde van de minister van Buitenlandse Zaken Alain Jupp\u00e9. Frankrijk was al van begin af aan nauw betrokken bij de internationale acties tegen het regime van Kadhafi.13.21 uurHier staat de volledige tekstvan de verklaring van de Britse premier David Cameron.13.20 uurEr is een boot op weg naar Tripoli om migranten te evacu\u00ebren. Dat meldt het persbureau AFP.13.12 uurMoammar Kadhafi is al 42 jaar aan de macht in Libi\u00eb. Daarmee is hij een van de langst zittende leiders ter wereld. Al Jazeera maaktedeze reportageover zijn heerschappij.13.05 uurEven een samenvatting van de situatie.Na hun razendsnelle opmars gisteren, voeren de rebellen vandaag nog steeds strijd in de Libische hoofdstad Tripoli. Verreweg het grootste gedeelte van de stad is in handen van de opstandelingen, maar nog steeds zijn er plekken die worden gecontroleerd door de troepen van Kadhafi.Er wordt hard gevochten rondom het hoofdkwartier van de Libische leider. Tanks zijn naar buiten gereden en schieten op de troepen van de rebellen. Waar Kadhafi zelf is, is onbekend. De meeste berichten gaan ervan uit dat hij nog in Tripoli is.Twee van Kadhafi's zoons zijn door de rebellen gearresteerd. De Nationale Overgangsraad spreekt met het Internationaal Strafhof in Den Haag over de uitlevering van Saif al-Islam, ooit voorbestemd om zijn vader op te volgen.Ondertussen spreken talloze wereldleiders - van Obama tot Cameron, van Rasmussen tot Rosenthal - nogmaals uit dat de tijd van Kadhafi gekomen is, en dat hij nu onmiddellijk moet opstappen.De opmars van de rebellen leidden tot vreugdevolle taferelen in veel steden in Libi\u00eb en daarbuiten. Ook op het Groene Plein in Tripoli werd feestgevierd. Dat is van symbolische betekenis omdat dit plein de afgelopen jaren juist het toneel was van pro-Kadhafi-betogingen.12.53 uurVolgens Sky News naderen de rebellen nu ook vanuit het noorden het centrum van Tripoli.12.46 uurDe Europese Commissie heeft laten weten dat de Europese sancties tegen het land voorlopig nog even van kracht blijven.12.39 uurAnti-Kadhafi-hackers hebben de site van de Libische Domeinregistratie-organisatie gehackt. Op nic.ly staat nu te lezen: 'Bye Bye Kadhafi!'12.35 uurCameron benadrukte in zijn toespraak dat de revolutie in Libi\u00eb het werk is van de Libi\u00ebrs zelf.'Dit gaat over een land in Noord-Afrika dat vrijheid en democratie wil en deel wil uitmaken van de Arabische lente.'12.32 uurDe Nationale Overgangsraad van Libi\u00eb wil snel verhuizen van het oostelijke bolwerk Benghazi naar de hoofdstad Tripoli in het oosten van het Noord-Afrikaanse land. Dat heeft Mahmoud Nacua, de zaakgelastigde in Londen van de Nationale Overgangsraad, vandaag gezegd.Volgens Nacua wil de Nationale Overgangsraad zich snel in Tripoli vestigen om te voorkomen dat er een machtsvacu\u00fcm ontstaat.12.28 uurDit meldt het ministerie van Defensie vandaag over de Nederlandse betrokkenheid bij de situatie in Libi\u00eb.'De Nederlandse F-16's in Libi\u00eb hebben tijdens de slag om Tripoli tot nu toe alleen hun gewone controles uitgevoerd en niet boven de Libische hoofdstad gevlogen, aldus Defensie vandaag.Nederland levert sinds eind maart een bijdrage aan operatie Unified Protector. Deze missie richt zich op het beschermen van de bevolking, het toezicht houden op de naleving van het wapenembargo en het handhaven van de no-flyzone boven Libi\u00eb. De taken van de Nederlanders zijn onveranderd.De Hr.Ms. Haarlem wordt nog steeds ingezet om toezicht te houden op de naleving van het wapenembargo op zee en om mijnen te jagen. Ook dat gaat gewoon door.'12.23 uurOndertussen heeft de Britse premier David Cameron de Libi\u00ebrs opgeroepen de mensenrechten te respecteren en zich verre te houden van vergeldingsacties.Hij zal snel de bevroren Libische tegoeden vrijgeven. Zelf zou Cameron graag zien dat Kadhafi zal worden berecht voor de misdaden die hij heeft begaan, maar dat dit een zaak is van de Libi\u00ebrs zelf.12.18 uurMeer over de situatie in Tripoli. Dit schrijft persbureau Reuters.Troepen die loyaal zijn aan de Libische leider Moammar Kadhafi hebben tanks gepositioneerd vlak bij zijn compound in centraal-Tripoli en houden daarmee de aanvallen van de rebellen tegen. Dat zei een woordvoerder van de rebellen tegen Reuters via de telefoon.'De situatie is niet stabiel. Er wordt overal geschoten. Kadhafi's troepen gebruiken tanks bij de haven en in de Al Sarine-straat vlak bij (Kadhafi's compound in) Bab al-Aziziyah', zei de woordvoerder in Tripoli, die zei Abdulrahman te heten.'De revolutionairen staan overal in Tripoli gepositioneerd, sommigen van hen zijn vlak bij Bab al-Aziziyah, maar Kadhafi's troepen pogen hen tegen te houden.''Sluipschutters vormen het grootste probleem voor de revolutionairen. Er zijn veel martelaren, onder wie mijn broer en twee van mijn buren', zei hij.12.16 uurDe Britse premier David Cameron houdt op dit moment een toespraak. Hij benadrukt nogmaals dat Kadhafi onmiddellijk moet stoppen met vechten. Wat er daarna met hem moet gebeuren is aan de Libische Nationale Overgangsraad en de nieuwe Libische autoriteiten, aldus Cameron. Hij zegt geen idee te hebben waar Kadhafi nu is.12.09 uurEen update over de situatie in Tripoli. De rebellen zijn de compound van Moammar Kadhafi dicht genaderd, maar hebben daar te kampen met fel verzet. Dat meldt een woordvoerder van de rebellen aan persbureau Reuters. Bij de strijd om Tripoli hebben al veel rebellen het leven gelaten.12.06 uurEn ook de voorzitter van het Europees Parlement, de Pool Jerzy Buzek,\u00a0 heeft gereageerd.'Vandaag is een vreugdevolle dag voor Libi\u00eb en de gehele regio. Tripoli zal snel vrij zijn. Ik feliciteer het Libische volk en de Nationale Overgangsraad voor hun moed en vastberadenheid. Hun roep om vrijheid en menselijke waardigheid is sterker geweest dan de terreur van Kadhafi.'12.02 uurOok minister Rosenthal van Buitenlandse Zaken heeft van zich laten horen. 'Zijn tijd is voorbij', aldus de bewindsman.'De roep om vrijheid en democratie van de bevolking zelf, en geduld en volharding, hebben het regime van Kadhafi op de knie\u00ebn gekregen. Het is nu zaak de democratische transitie zorgvuldig vorm te geven.'11.55 uurVolgens de rebellen hebben troepen loyaal aan Moammar Kadhafi tanks en houden ze zich op in het gebied rond de haven, en bij de compound van Kadhafi.Kadhafi's zoon Khamis zou de troepen in centraal-Tripoli leiden. Dat melden bronnen bij de rebellen tegen nieuwszender Al Arabiya.11.50 uurEen verslaggever van Reuters meldt dus dat een colonne van rebellen richting het Groene Plein trekt. Onderweg schreeuwen ze 'Allahu Akbar' of 'God is de Grootste'. Ze hebben pick-up-trucks met raketwerpers bij zich.11.48 uurDe televisiezender Al Arabiya meldt meer over de verblijfplaats van Kadhafi. Er zijn berichten dat hij in het Tarjura-hartziekenhuis ligt, ten oosten van Tripoli. Maar te controleren is dit niet.11.44 uurEen BBC-verslaggever vertelt op BBC World hoe hij vanmorgen met de rebellen Tripoli binnentrok en bij de waterkant plots onder vuur werd genomen. 'We reden in een hinderlaag. Er werd met anti-tankgranaten op ons geschoten.' De verslaggever en zijn team zijn allen ongedeerd. De hinderlaag toont volgens de verslaggever aan hoe gevaarlijk de situatie in Tripoli nog is. Nog lang niet alle troepen hebben zich overgegeven.11.20 uur:De gebeurtenissen in Libi\u00eb worden overal ter wereld gevolgd, maar toch zeker ook met speciale interesse in Syri\u00eb. Ook daar zijn al maanden protesten aan de gang, maar tot nu toe worden ze met bruut geweld onderdrukt door president Assad. (Wiens familie net na kolonel Kadhafi aan de macht kwam).  Nour Ali, een reporter die onder een pseudoniem werkt voor de Guardian, schrijft dat de laatste ontwikkelingen een enorme boost betekenen voor het moraal van de demonstranten in Syri\u00eb.Lees hier het verslag.11.17 uur:En ondertussen blijft de vraag: waar is kolonel Moammar Kadhafi? Downing Street - het kabinet van de Britse premier Cameron - zegt ook geen flauw idee te hebben. Naar Zuid-Afrika is hij in elk geval niet,meldde de Zuid-Afrikaanse autoriteiten vanmorgen.11.16 uur:De NAVO gaat door met de patrouillevluchten boven Libi\u00eb totdat alle Kadhafi-troepen zich hebben overgegeven, heeft de verdragsorganisatie laten weten.11.14 uur: Een verslaggever van Reuters meldt dat honderden voertuigen met rebellenstrijders op weg zijn naar het Groene Plein, het plein in het hart van Tripoli.11.09 uur:Luke Harding, een verslaggever van de Britse krant The Guardian, meldt dat veel mensen zeer dankbaar zijn voor de luchtaanvallen van de NAVO. Hij schrijft: 'Het district waar ik ben is compleet in handen van de oppositie. Ik kwam een jongen tegen in een Engels shirt, die luidkeels David Cameron en Nicolas Sarkozy aan het prijzen was. Hij zei: 'Engeland goed, Engeland goed, bedankt, bedankt. Het was als een droom voor de spindoctors van de Conservatieven.'Luister hier zijn audioverslag.11.05 uur:Een Libische functionaris van de rebellen heeft in Londen gezegd dat Tripoli nu voor 95 procent in handen is van de rebellen.11.02 uur:Al Jazeera meldt dat het tot Martelaarsplein omgedoopte Groene Plein in Tripoli nu verlaten is uit angst voor gevechten.11.00 uur:Volgens de Libische staatstelevisie is het 'business as usual' in Tripoli en is het dagelijkse leven normaal als altijd.10.56 uur:CNN meldt dat regeringstroepen in de wijk Tajourah in Tripoli nu onderhandelen met de rebellen over hun eventuele overgave.10.50 uur:De Libische rebel Hisham vertelt tegen de BBC. 'We hadden een hele zware nacht gisteren. We raakten vrijwel door onze voorraad munitie. Maar het is de beste dag van mijn leven. Ik voel me als herboren. Het is fantastisch. Vrijheid is vrijheid. Ik kan het gewoon niet beschrijven.10.48 uur:Er wordt ook nog steeds gevochten om de stad Brega. De stad ligt ten oosten van Tripoli en vormt een belangrijke machtsbasis voor Kadhafi, omdat dit het gebied is waar zijn stam vandaan komt.10.46 uur:Interessantetweetvan Shalman Saik, de baas van het internationale Brooking Doha Centra. 'Remembering the heated debate over NATO, intl military intervention in #Libya, esp the No Fly Zone. We were right & the sceptics were wrong!10.41 uur:De Libische ambassade in Den Haag is vandaag gewoon geopend voor Libi\u00ebrs die aankloppen voor hulp. Dat heeft een woordvoerder laten weten.De Libische ambassadeur in Nederland heeft nog geen contact gehad met Tripoli over de huidige situatie in het land. Voor het gebouw wappert sinds maart de revolutionaire vlag. Toen werd het gebouw aan de Parkweg in Den Haag ook officieel omgedoopt in een ambassade in plaats van een consulaat.10.33 uur:Ook China heeft verklaard de 'beslissing van het Libische volk' te steunen. Vorige week sloten China en de Libische rebellen een akkoord over de Chinese handelsbelangen.10.27 uur:Volgens de Italiaanse minister van Buitenlandse Zaken is nog maar tien tot vijftien procent van Tripoli in handen van Kadhafi-aanhangers. Frattini stelt dat het Internationaal Gerechtshof in Den Haag de 'enige plek' voor Kadhafi is. 'Als hij nu niet gaat is hij verantwoordelijk voor ieder mogelijk bloedbad in Tripoli.'10.25 uur:Hieris een mooi overzicht van allerlei Britse voorpagina's van vanmorgen. 'Endgame' en 'On the brink' zijn de meest gebruikte koppen.10.21 uur:De druk op Kadhafi om zich over te geven is immens. Internationale leiders roepen hem op om zich zo snel en vreedzaam mogelijk over te geven. Zijn militaire slagkracht lijkt te zijn verdwenen het het tot Martelaarsplein omgedoopte Groene Plein in Tripoli stond vannacht vol met juichende rebellen. Ondertussen wordt er nog steeds hevig gevochten rondom zijn militaire complex, waarvan het onduidelijk is of ook Kadhafi daar is.10.16 uur:Luisterhiernaar het verslag van een BBC-verslaggever die vanmorgen in Tripoli onder vuur werd genomen door Kadhafi-loyalisten.10.12 uur:Er zijn nog steeds horden van verzet in Tripoli. Tegelijkertijd stromen de rebellen de stad binnen. Het lijkt een kwestie van tijd, voordat de stad helemaal in hun handen is. Er worden al checkpoint opgericht om auto's en mensen te kunnen doorzoeken. Er wordt gevreesd voor sluipschutters van Kadhafi.10.11 uur:Het is grappig en treurig tegelijk.Dezepresentatrice van de Libische staatstelevisie, die gisteravond druk zwaaiend met een revolver luidkeels haar steun aan Kadhafi betuigde.10.06 uur:De Britse minister van Buitenlandse Zaken, Alistair Burt, heeft verklaard dat het regime van Kadhafi 'in elkaar aan het storten is'. Hij riep de kolonel op 'te vertrekken zonder bloedvergieten'.09.55 uur:De griffie van het Internationaal Strafhof (ICC) in Den Haag is in onderhandeling met de Nationale Overgangsraad van Libi\u00eb over de overdracht van Saif al-Islam Kadhafi, de zoon van de leider van het Noord-Afrikaanse land.  Dat heeft de woordvoerder van de griffie van het ICC maandagochtend laten weten aan het ANP.ICC-hoofdaanklager Luis Moreno Ocampo had afgelopen nacht al laten weten dat de arrestatie van de 39-jarige zoon van Kadhafi 'erg belangrijk' is voor het hof.09.49 uur:Mocht Kadhafi vallen, dan zal Zuid-Afrika de rebellen nog niet erkennen als de offici\u00eble leiders van het land. 'Dat wordt een beslissing van de Libi\u00ebrs zelf.' De minister van Buitenlandse Zaken, Nkoana-Mashabane, stelde verder dat Kadhafi geen asiel zal zoeken in Zuid-Afrika en dat het land ook niet op een andere manier meewerkt aan een eventuele vlucht van hem.09.46 uur:De BBC heeft een gesprek gehad met Karen Graham, een Britse zuster in Tripoli. Graham kan vanuit haar raam het militaire complex van Kadhafi zien. 'Ik zie diverse rookkolommen'.09.44 uur:De Zuid-Afrikaanse minister van Buitenlandse Zaken heeft in een persconferentie verklaard dat het landgeen vliegtuigennaar Tripoli heeft gestuurd om Kadhafi op te halen. Er gaan geruchten dat het land onderhandelt met Kadhafi over zijn vertrek. Zuid-Afrika heeft wel een vliegtuig klaarstaan in Tunesi\u00eb om Zuid-Afrikanen op te kunnen halen.09.42 uur:Het internet doet het weer in Tripoli. Dat was de afgelopen maanden afgesloten door het Kadhafi-regime09.37 uur:Ook verslaggever van The Guardian, Luke Harding, zegt dat 'Tripoli nog niet helemaal gevallen is. Er wordt nog steeds gevochten. Het is nog niet over.'09.32 uur:Matthew Price van de BBC is in Tripoli. Volgens hem is het gevecht om het militaire complex van Kadhafi 'zeer hevig'. Het is onduidelijk of Kadhafi zich binnen de muren van dit Bab al-Azizia -complex bevind.09.30 uur:De EU heeft verklaard al druk bezig te zijn met de post-Kadhafi periode. Ook roept Europa Kadhafi op om 'zonder enige vertraging af te treden'.09.24 uur:Even een korte samenvatting. Tripoli is sinds gisteravond voor het grootste gedeelte in handen van de Libische rebellen. Zijn zonen Saif-al-Islam en Mohammed zijn aangehouden. Er wordt nog steeds gevochten in de hoofdstad. De strijd concentreert zich nu rondom het militaire complex van Kadhafi. Het is onduidelijk waar de kolonel zich nu bevindt.  De chronologie van de strijd in Libi\u00eb nog eens teruglezen? Dat kanhier.09.20 uur:De Libische rebellen verwachten dat de aanvallen van de NAVO op korte termijn kunnen worden be\u00ebindigd. 'We verwachten geen hulp nodig te hebben na de val van Kadhafi. We gaan voor een soepele overgang. Er zullen natuurlijk problemen zijn, maar het wordt geen bloedige stammenstrijd', aldus Ibrahim Dabbashi, de VN-vertegenwoordiger van de rebellen.09.14 uur:Soms zegt een foto meer dan duizend woorden. Ditplaatjewerd een jaar geleden geschoten, tijdens de Pan-Arabische top in Kadhafi's geboortedorp Sirte. We zien niet alleen Kadhafi, maar ook de toenmalige president van Tunesi\u00eb Ben Ali, Hosni Mubarak en de president van Jemen, Saleh,\u00a0 die momenteel in Saoedi-Arabi\u00eb verblijft. Dat maakt duidelijk hoe groot de gevolgen van de Arabische lente zijn.09.09 uur:De Venezolaanse president Hugo Chavez heeft de luchtaanvallen van de NAVO op Libi\u00eb scherp veroordeeld. Volgens hem is het doel controle over de olie van het land te krijgen.  Chavez is een trouwe aanhanger van Kadhafi. 'Vandaag hebben ze ik weet niet hoeveel bommen laten vallen en ze vallen op schaamteloze en open wijze... op scholen, ziekenhuizen, woningen, werkplaatsen, fabrieken, landbouwgrond, aldus Chavez. 'Ze hebben Tripoli praktisch verwoest met hun bommen.' Volgens de Venezolaanse president zoeken de Verenigde Staten en andere landen excuses om het land en zijn rijkdommen in te nemen.09.06 uur:Professor en Midden-Oosten-specialist Fawas Gerges zegt tegenover de BBC dat hij geen lange, bloedige strijd om Tripoli verwacht. Volgens hem zijn de Kadhafi-troepen afgelopen nacht grotendeels 'opgelost'.09.02 uur:Volgens Al Jazeera onderhandelt Moammar Kadhafi met Zuid-Afrika over zijn aftocht naar Zimbabwe of Angola.09.00 uurOveral ter wereld vieren Libi\u00ebrs feest bij hun ambassades. Ook bij het Witte Huis in Washington dromden Libi\u00ebrs vannacht samen.08.56 uurWie wordt de nieuwe leider van Libi\u00eb, wanneer Kadhafi weg is? Mustafa Abdul Jalil, de voorzitter van de Nationale Overgangsraad, lijkt de beste papieren hebben. De grote vraag is hoe de Libische staat zich zal ontwikkelen. Komt er een democratie? Hoe gaat de regering eruit zien?08.48 uurDe Britse woordvoerder van de Libische Overgangsraad heeft tegenover de BBC verklaard dat de rebellenleiders oproepen om geen geweld meer te gebruiken als Tripoli eenmaal is ingenomen. De Libische Overgangsraad (die nu nog in Benghazi huist) wil dan zijn zetel naar Tripoli verplaatsen.08.45 uurEen verslaggever van The New York Times reisde vannacht naar Tripoli. 'Van een bloedige strijd, naar een juichende hoofdstad'. Lees het verhaalhier.08.42 uurNa maanden van stagnatie volgden de gebeurtenissen elkaar de afgelopen week in rap tempo op. Hoe konden de rebellen Tripoli zo snel veroveren? Lees hethier.08.40 uurAP meldt dat de wegen richting Tripoli vol staan. De afgelopen maanden zijn talloze mensen gevlucht voor het geweld en gevaar. Nu willen mensen terug om feest te vieren op het tot Martelaarsplein omgedoopte Groene Plein. Het centrale plein van Tripoli.08.38 uurDe val van Kadhafi zal tot groot feest leiden bij de rebellen. De toekomst blijft echter ongewis. De rebellen zijn verre van een strak geleide, uniforme organisatie, maar bestaan uit een bont gezelschap van allerlei grote en kleine groeperingen.08.33 uurOok AFP meldt dat Kadhafi zich nog steeds zou bevinden in zijn residentie in Tripoli. Mocht dit zo zijn, dan valt te verwachten dat de strijd zich de komende uren daar zal concentreren.Veel rebellen geloven echter dat Kadhafi is gevlucht en zich schuilhoudt in de woestijn.08.30 uurBekijk onzefotospecialvan feestvierende rebellen in de straten van Tripoli.08.28 uurOok de premier van Australi\u00eb, Julia Gillard, heeft Kadhafi opgeroepen zo snel mogelijk af te treden. 'We blijven zeggen dat hij weg moet gaan en geloven dat hij internationaal berecht moet worden.'08.23 uurEen verslaggever van AP meldt nu ook dat er hevige explosies te horen zijn uit de omgeving van de compound van Kadhafi. Deze zouden afkomstig zijn van tanks van het Kadhafi-regime. Want hoewel de rebellen in Tripoli zijn, is een groot gedeelte van de stad nog steeds in handen van troepen loyaal aan Kadhafi. Ook verslaggever van de BBC, Matthew Price, laat weten dat er nog steeds explosies te horen zijn in Tripoli.08.12 uurVolgens een diplomatieke bron zou Moammar Kadhafi nog steeds in zijn residentie zijn in Tripoli. Er is al uren onduidelijkheid over precies waar Kadhafi is. Gisteren meldde het Duitse persbureau DPA dat hij op weg zou zijn naar de grens met Tunesi\u00eb, maar dat kon niet worden bevestigd.\u00a0  Twee van zijn zoons, Saif al-Islam en Mohammed, zijn gearresteerd door de rebellen. Het Internationaal Gerechtshof in Den Haag wil ze graag uitgeleverd zien.08.00 uur Rebellen melden nu aan Al Jazeera dat een tank de compound van Kadhafi heeft verlaten en beschietingen uitvoert op het omliggende gebied.07.51 uurDe NAVO heeft ook een verklaring uit laten gaan vandaag. Het Libische regime is 'duidelijk in elkaar aan het storten', volgens de verdragsorganisatie. De NAVO heeft een actieve rol gespeeld bij de opstand tegen Kadhafi. Al maandenlang bombarderen NAVO-troepen strategische doelen in Libi\u00eb.07.44 uurhet meest opmerkelijke van de opmars van de rebellen gisteravond en vannacht is dat ze binnen een paar uur het centrum van de stad hebben kunnen bereiken, zonder veel weerstand. Het bereiken van het Groene Plein, onmiddellijk omgedoopt tot Plein van de Martelaren, was van symbolische betekenis. Dit plein werd voorheen veelvuldig gebruikt om kolonel Kadhafi toe te juichen.07.41 uurDe gevechten zijn na een paar uur van relatieve rust rond 06.00 uur vanochtend weer losgebarsten. Onder andere in het gebied rond het hotel waar de meeste buitenlandse journalisten verblijven. Volgens BBC-verslaggever Matthew Price is een groot deel van het overheidspersoneel dat in het hotel werkt, inmiddels vertrokken.  Leeshier het verslagvan Price over de angstige momenten die hij afgelopen nacht meemaakte.07.34 uur Volgens een woordvoerder van de rebellen is 15 tot 20 procent van Tripoli nog steeds in handen van Kadhafi-aanhangers. Dat zei hij zojuist op nieuwszender Al Jazeera. Er wordt nog steeds gevochten.Het gaat om vier gebieden in de stad.07.33 uurLibi\u00ebrs in de Verenigde Staten zijn blij met de ontwikkelingen in hun land van oorsprong, getuigedit filmpjeop YouTube dat feestvierende Libi\u00ebrs voor het Witte Huis laat zien.07.20 uurOok persbureau AFP meldt nu steeds zwaardere gevechten rondom de residentie van Kadhafi. Daarnaast zijn in het zuiden van de stad gevechten te horen. Een BBC-verslaggeefster meldt eveneens veel geweervuur te horen. Het lijkt erop alsof bij het begin van de dag de strijd weer is losgebarsten.07.06 uurOp dit moment klinkt er weer zwaar geschut in Tripoli. Volgens BBC-verslaggever Matthew Price zijn er nog altijd delen van de stad in handen van Kadhafi-aanhangers. Onder andere het deel van de stad waar het hotel van buitenlandse journalisten staat, is nog onder controle van regeringstroepen.  Het geweervuur zou afkomstig kunnen komen van de wijk waar het hoofdkwartier van Kadhafi staat, aldus Price. Het is nog altijd onduidelijk waar Moammar Kadhafi verblijft op dit moment.07.04 uurDe Britse premier David Cameron komt terug van een korte vakantie in Cornwall. Hij ontmoet vandaag in Londen vertegenwoordigers van de Overgangsraad.06.15 uurDe olieprijs is vanochtend gedaald op de Aziatische markten als  gevolg van de ontwikkelingen in Libi\u00eb. Een vat ruwe olie uit het  Noordzeegebied kost nu 106,75 dollar. Dat is 1,87 dollar lager dan de  slotprijs van vrijdag.05.35 uurDe Amerikaanse president Obama heeft de Libische leider Moammar  Kadhafi vannacht opgeroepen terug te treden.Obama zei dat het zittende  bewind 'tekenen van ineenstorting' vertoont en dat Kadhafi door op te  stappen moet voorkomen dat er nog meer slachtoffers vallen.'De zekerste manier om het bloedvergieten te stoppen is eenvoudig:  Moammar Kadhafi en zijn regime moeten erkennen dat hun bewind is  ge\u00ebindigd. Kadhafi moet de werkelijkheid onder ogen zien: hij heerst  niet langer over Libi\u00eb', aldus Obama in een verklaring. 'Hij moet de  macht voor eens en voor altijd overdragen.'04.25 uurDe rebellen zijn heel ver gevorderd in Tripoli, maar nog niet heel de stad is in handen van de rebellen. Er zijn nog altijd haarden van verzet in de stad.03.10 uurDe rebellen, verenigd in de Nationale Overgangsraad, zijn afgelopen nacht Tripoli binnengedrongen. Zij kwamen tot het Groene Plein, in het centrum van de stad. De rebellen bezwoeren het plein te zullen omdopen tot het Plein van de Martelaren. Op dit plein waren voorheen voor demonstraties van aanhangers van Kadhafi.01.00 uurEen van de zoons Kadhafi, Saif al-Islam, is gearresteerd door de Rebellen. Ooit was hij voorbestemd om zijn vader op te volgen, nu wacht hem vervolging door het ICC in Den Haag.",
      "time": "22 augustus 2011, 23:09",
      "timeofday": "23:09",
      "title": "Van minuut tot minuut: een historische dag in Tripoli",
      "year": 2011
    },
    {
      "category": "Archief",
      "count": 61,
      "day": 3,
      "href": "http://www.volkskrant.nl/archief/de-ongeschonken-serie~a3280667/",
      "month": 7,
      "text": "Er steeg applaus op onder de aanwezigen in de erezaal van het Museum of Modern Art (MoMA) in New York, dit voorjaar. Aan de muur hingen 24 tekeningen van Willem de Kooning, in twee lange rijen boven elkaar. De Amerikaanse kunstenaar van Nederlandse afkomst had de kleinformaat tekeningen in 1966 gemaakt.Zwierige houtskoollijnen op lichtgeel papier. Vrouwen die zich wijdbeens presenteren, mannen aan het kruis. Het bijzondere aan de serie was dit: De Kooning heeft ze getekend met de ogen dicht. Het was destijds een onderdeel van een groter experiment geweest: tekeningen maken met de linkerhand (terwijl De Kooning rechts was), met beide handen of terwijl hij tv keek. En deze dus, gemaakt met gesloten ogen. Op de tast.Nu hingen de Drawings with Eyes Closed in de erezaal van h\u00e9t museum voor moderne kunst. Gepresenteerd te midden van de hoogtepunten uit de verzameling. Tussen een ander werk van De Kooning, het iconische schilderij Women I, en het al even beroemde drip-schilderij One: Number 31 van Jackson Pollock.Niet dat de 24 tekeningen in het bezit waren van het New Yorkse museum. Nog niet. Het applaus steeg op omdat ze die dag als een anonieme schenking aan de Drawing Committee werden voorgesteld. Niemand wist op dat moment dat de gever zich tussen de aanwezigen bevond. Zijn naam: Christiaan Braun.Braun had de tekeningen in 1999 uit de nalatenschap van De Kooning gekocht, rechtstreeks van de erven, onder voorwaarde ze binnen twintig jaar aan een museum te schenken, bijvoorbeeld het Stedelijk Museum in Amsterdam of het MoMA. Enkele weken later waren ze in het Stedelijk al eens te zien geweest. Maar nu hingen ze hier in New York. De 'members' van de Drawing Committee van het MoMA waren enthousiast en stemden in met de schenking. De tekeningen maakten tussen de andere hoogtepunten uit de collectie een volwaardige indruk.Onlangs werd inderdaad officieel bekendgemaakt dat het MoMA de serie heeft geaccepteerd. En dat de tekeningen daar komend seizoen worden ge\u00ebxposeerd. Eind goed, al goed. Prachtig, niet?Toch is de geschiedenis van deze gift opmerkelijk. Want had Braun niet in eerste instantie aan het Stedelijk Museum in Amsterdam gedacht als mogelijk bestemmingsoord? Uit de correspondentie die de Volkskrant in handen heeft, blijkt namelijk dat Braun die overweging in sterke mate had. Het gaat om brieven en mails die Braun, de Amsterdamse gemeente en het Stedelijk het afgelopen anderhalf jaar aan elkaar hebben geschreven. Het blijkt ook uit navraag bij betrokkenen, van wie de meeste anoniem wensen te blijven.Wat uit die brieven en informatie ook blijkt: dat wat met een overweging tot schenking begint, uitmondt in een draaikolk van onderlinge verwijten en beschuldigingen. Serieuze verwijten en beschuldigingen. Dat Stedelijk-directeur Goldstein (volgens Braun) niet loyaal aan haar museum zou zijn en Braun (volgens Goldstein) een leugenaar is. Met als uiteindelijk resultaat dat de 24 tekeningen niet in het bezit van het Stedelijk zijn gekomen.Waarom zijn de tekeningen aan de neus van het Stedelijk voorbij gegaan, het Amsterdamse museum dat, als het gaat om zijn verzameling 'De Koonings', kan concurreren met die van het MoMA? Hoe zijn de verschillende visies op de werkelijkheid ontstaan? Wat waren de onenigheden tussen Braun en Stedelijk-directeur Ann Goldstein? En waarom zwijgt de laatste als het gaat om de niet mis te verstane aantijging van Braun: dat directeur Goldstein geen interesse had de tekeningen in het Stedelijk te krijgen, maar wel wilde zorgen dat ze naar het Museum of Contemporary Art (MOCA) in Los Angeles zouden gaan, haar vroegere werkgever?Kortom, wat is er misgegaan?De vraag is belangrijk omdat veel Nederlandse musea afhankelijker zijn geworden van schenkingen en bruiklenen van priv\u00e9verzamelaars en van donaties van vriendenclubs. Collectioneurs en vrienden moeten nauwer bij het museum worden betrokken, is de teneur van de laatste jaren. Een delicate omgang met hen is daarbij geboden. Niemand zal zomaar delen van zijn collectie afstaan.Het zal ook een reden zijn geweest dat uitgerekend Ann Goldstein een kleine drie jaar geleden in het Stedelijk is aangenomen. Goldstein heeft, als voormalig conservator van het MOCA, een jarenlange ervaring met giften en gulle gevers opgebouwd. In de Amerikaanse museumwereld worden, bij gebrek aan overheidssteun, schenkingen omarmd en verzamelaars gepamperd. Het is Goldstein niet vreemd. Of, zoals ze zelf eens in de Volkskrant zei: 'Het is een natuurlijke houding van me. Contact onderhouden met priv\u00e9verzamelaars, donoren en sponsoren; ze uitnodigen, bedanken, een relatie opbouwen. Je moet naar ze luisteren, ze omhelzen.'De uitspraak is interessant in het licht van de mislukte gift van Braun aan het Stedelijk. Zeker omdat de relatie tussen Goldstein en Braun nog wel zo idyllisch begon. Namelijk met een uitnodiging van de verzamelaar aan de museumdirecteur om op 17 oktober 2010 op zijn stijlvolle landgoed in Nieuwersluis langs te komen. Braun was een dag eerder daartoe op het idee gekomen tijdens een bezoek aan het Stedelijk. In 2004 had het museum zijn deuren moeten sluiten voor een grondige verbouwing en uitbreiding. Maar eind 2010 was de oudbouw net gerenoveerd, met nieuwe vloeren, stralend witte muren en nieuwe verlichting. Bovendien was er voor het eerst weer sinds jaren kunst in te zien: de expositie Temporary Stedelijk die Goldstein met zo veel moeite van de grond had weten te krijgen. Braun was onder de indruk. Hij wilde een daad stellen. Hij overwoog om het museum een schenking te doen.Dat was ook de reden waarom hij Goldstein de volgende dag ophaalde en thuis ontving. Daar liet hij haar enkele tekeningen uit de bewuste serie van De Kooning zien. Plus het boekje dat er in 1967 over was gepubliceerd, met fascimile-afbeeldingen van het werk. Volgens Braun was Goldstein onder de indruk. De twee kwamen overeen dat Braun een taxatierapport over de tekeningen zou opstellen, wat kort daarop gebeurde, in het Nederlands. Daarin staat dat de serie 2,5 miljoen euro waard is. De twee kwamen ook overeen de mogelijke gift te koppelen aan de verbetering van de klimaatbeheersing in het museum.(LEES VERDER OP PAGINA V4)Geruggesteund door het enthousiasme van Goldstein zette Braun zich tot het schrijven van een brief. Gericht aan de Amsterdamse cultuurwethouder Carolien Gehrels, formeel de eigenaar van het museumgebouw en de collectie. Daarin liet hij haar weten dat het Stedelijk 'thans wellicht een plaats verdient op mijn lijstje van mogelijke kandidaten die in aanmerking zouden kunnen komen voor deze schenking'. Voorwaarde was wel dat het klimaat in het Stedelijk aan internationale museale eisen zou moeten voldoen. Want: als hij de tekeningen zou schenken, schrijft Braun, mogen ze niet voorgoed in een depot verdwijnen. Een afschrift van die brief stuurde hij naar Goldstein.Enkele weken bleef het stil. Braun begon zich af te vragen of Gehrels zijn brief wel had ontvangen en of ze op zijn genereuze voorstel zou reageren. Hij benaderde mensen binnen en buiten het museum om druk uit te oefenen. Braun dreigde zelfs om via NRC Handelsblad de zwijgzaamheid van de gemeente en het museum wereldkundig te maken. Het werkte. Na drie weken kreeg hij een antwoord van de wethouder.Gehrels was verheugd. Ze schrijft dat het haar 'deugd' doet dat Braun overweegt de tekeningen aan een vooraanstaand museum te schenken en daarbij ook aan het Stedelijk denkt. 'Ik kan u verzekeren dat niet alleen het Stedelijk Museum, maar ook de stad Amsterdam u voor een schenking met werken van deze belangrijke kunstenaar zeer erkentelijk zou zijn', laat ze Braun weten. Daarbij hoefde de verzamelaar zich geen zorgen te maken over het klimaat en de veiligheid in het museum. Dat zou goed komen. Niets hoefde, volgens Gehrels, 'een schenking van kwetsbare en waardevolle kunstwerken in de weg te staan'. En ze zou er voor zorgen dat Braun de situatie in het museum met eigen ogen zou kunnen controleren.In de daaropvolgende maanden liet Braun zich inderdaad door het museum rondleiden. Hij werd met alle egards ontvangen en liet TNO op zijn kosten een onderzoeksrapport opstellen. Dat werd naar Gehrels opgestuurd. Ondertussen hield hij ook contact met directeur Goldstein. Vooral over de vorderingen van het klimaatonderzoek, zoals ook Goldstein zich later herinnerde. 'Our discussions in late 2010 and early 2011 included exchanges where we both shared our respective anger over the state of the stalled construction process at that time' ('Onze discussies in het najaar van 2010 en voorjaar 2011 gingen ook over onze gezamenlijke woede over de voortgang van het constructieproces op dat moment').Maar over de aan de klimaatverbetering gekoppelde gift - geen woord. Braun vond het niet gepast daarover zelf weer te beginnen, omdat hij al genoeg voorzetten had gegeven. Goldstein deed niets omdat ze vond dat de tekeningen nooit formeel als een gift aan het Stedelijk waren aangeboden. Braun had de wethouder geschreven dat hij het Stedelijk op een 'lijstje van mogelijke kandidaten' had gezet. Binnen het museum vroeg men zich af waarom had hij niet gewoon aan Gehrels, of beter nog aan Goldstein, had geschreven: ik heb thuis 24 tekeningen van De Kooning en wens ze graag aan het Stedelijk te geven; zijn jullie ge\u00efnteresseerd? Of, zoals iemand van de raad van toezicht van het Stedelijk later zou zeggen: 'Je geeft of je geeft niet.'De omfloerste bewoordingen waarmee Braun zijn schenking had aangekondigd, werden als een aarzeling gezien. Sterker, volgens Goldstein had hij in eerste instantie altijd al aan het MoMA gedacht, omdat hij daar al sinds 1996 lid is van de Drawing Committee. En omdat hij sowieso regelmatig aan het MoMA had geschonken. Wat kon je daarop nog zeggen, als Amsterdams museumbestuur?Het stilzwijgen van Goldstein en het Stedelijk kwam ook voort uit een groeiend argwaan en wantrouwen. Wie was toch die man die iedereen achter zijn broek zat? Die dreigde met publicatie in de krant? En die elke afspraak, brief, e-mail en telefoongesprek op datum en uur noteerde en bijhield? Bovendien: als Braun als voorwaarde had gesteld dat de schenking aan de klimaatverbetering was gekoppeld, waarom gaf hij die tekeningen niet? Die klimaatinstallatie was inmiddels toch op orde gebracht. Men vond het irritant dat Braun niet met zijn gift over de brug kwam. Door die weigering groeide de achterdocht.Daarbij speelde er volgens het museum nog iets anders: Braun zou met zijn schenking een rekening willen vereffenen. Niet zozeer met het Stedelijk, maar met de gemeente Amsterdam.Tussen 1987 en 1990 was Brauns Museum Overholland aan het Amsterdamse Museumplein gevestigd, maar was daar weggepest omdat de gemeente haar verplichtingen voor een rustige omgeving niet was nagekomen. Zo zag Braun het althans. Een afgesproken wandelpad werd niet tussen de verschillende musea aan het Museumplein gelegd. En tijdens het Van Gogh-jaar stond er plots een Van Gogh Village voor zijn deur. Na drie jaar en vijftien tentoonstellingen besloot hij de tent te sluiten.Volgens het Stedelijk was hij daardoor verbitterd en rancuneus geraakt. En uit zijn op een 'vendetta' tegen Amsterdam, zoals Goldstein in haar afscheidsbrief in mei 2012 aan Braun schrijft. Hoe? Door diezelfde gemeente een worst van een belangrijke schenking voor te houden, maar op het laatst aan het MoMA te gunnen. Want daarmee zou Braun de gemeente Amsterdam als incompetent willen neerzetten en zo willen beschadigen. En daardoor het Stedelijk en Goldstein, was de redenering van het museum. Zodat hij achteraf zou kunnen zeggen dat ze niet adequaat op zijn gift hadden gereageerd.Braun ontwikkelde ondertussen zijn eigen ergernissen. Hoezo was zijn voorgenomen schenking geen serieus aanbod? Had hij geen taxatierapport van de De Kooning-tekeningen laten opstellen in het Nederlands? En niet in het Engels, wat je zou verwachten indien de gift naar Amerika zou gaan? Had hij niet op eigen kosten TNO het klimaat in het museum laten onderzoeken? Een voorwaarde die de weg zou vrijmaken voor de schenking. En hoezo was er sprake van een vendetta tegen de gemeente? De sluiting van Museum Overholland lag al meer dan twintig jaar achter hem. Daarna had hij Amsterdam nog een beeldentuin op datzelfde Museumplein voorgesteld, ook opgezet met eigen geld. En waarom zou hij wethouder Gehrels een brief schrijven met een voorgenomen schenking als hij zo'n hekel aan de gemeente heeft?Bovendien: had hij niet altijd warme gevoelens tegenover het Stedelijk gekoesterd? In 2001 organiseerde Braun in het museum nog de tentoonstelling Eye Infection, waarvoor hij een aantal verzamelaars bereid had gevonden geld te doneren. Had hij niet jarenlang in een van de museumzalen zijn Kabinet Overholland ondergebracht, met verschillende tentoonstellingen, ook op eigen kosten?Maar de grootste ergernis betrof toch het stilzwijgen van Goldstein. Ze hadden, sinds zijn brief aan Gehrels, wel contact gehouden over de klimaatinstallatie, maar niet over de gift. Daar lag voor Braun de zere plek. De overweging tot schenking was dan wel in eerste instantie aan de Gehrels gericht geweest, maar Goldstein had toch wel iets van zich kunnen laten horen? Een kort briefje. Een telefoontje. Ze was toch enthousiast geweest, toen ze door Braun op zijn landgoed was uitgenodigd? Maar Braun hoorde naar eigen zeggen zeven maanden niets.Braun wilde opheldering. Daarom benaderde hij Goldstein op 9 mei 2011 voor een tweegesprek over de schenking. Een maand later, op 19 juni 2011, gingen ze samen lunchen in het Amsterdamse Okura Hotel. Het moet een dramatische bijeenkomst zijn geweest. Getergd door het lange zwijgen en het uitblijven van een bemoedigende reactie, rechtstreeks van het museum, had Braun inmiddels besloten de tekeningen niet aan het Stedelijk, maar aan het MoMA te schenken. Toen hij dat aan tafel tegen Goldstein vertelde, moet zij daarin een bevestiging hebben gezien van wat ze al maanden had gedacht: zie je wel, de tekeningen komen niet naar het Stedelijk. Ze gaan naar het MoMA.Wat die lunch vooral dramatisch maakte, was wat er verder nog werd besproken. In een brief die hij later aan Goldstein zou sturen, deed Braun verslag van wat er volgens hem in het Okura ter sprake kwam. Braun had dan wel besloten de tekeningen aan het MoMA de geven, hij had op zijn minst verwacht dat Goldstein een laatste poging zou doen dat ongedaan te maken. Om voor het museum waarvan ze op dat moment anderhalf jaar directeur was op te komen, zodat de gift alsnog naar het Stedelijk zou gaan. Dat deed ze tijdens die lunch niet, volgens hem. Wat Goldstein w\u00e9l deed, naar Brauns zeggen: ze bood hem aan om 'ervoor zorg te willen dragen dat de kunstwerken in het MOCA in Los Angeles zouden terechtkomen. Dus in het museum waar u voorheen als conservator werkte!' Braun zou daarna het gesprek hebben afgerond, afgerekend en zijn vertrokken.Deze woorden, die volgens Braun door Goldstein zouden zijn gezegd, zijn door haar nadien als 'ridiculous lies' afgedaan. Zoals bijna alles wat Braun beweert over de gebeurtenissen van het afgelopen anderhalf jaar. Hij is volgens bronnen uit het museum rancuneus en obsessief en alleen maar uit op beschadiging van de gemeente, het Stedelijk en Goldstein. Dat werd voor het Stedelijk alleen maar bevestigd toen Braun, in november 2011, een open brief in NRC Handelsblad liet publiceren. Daarin pleitte hij voor het vertrek van de voltallige raad van toezicht. Reden: de raad liep te veel aan de halsband van, jawel, de gemeente Amsterdam.Uiteindelijk is het tot een definitieve scheiding tussen Braun en Goldstein gekomen. In hun afscheidsbrieven, vorige maand, scherpten beiden nog een keer hun argumenten en beschuldigingen aan. Met als gemeenschappelijke conclusie dat het einde definitief is. Alleen de datum daarvan verschilt. Voor Goldstein stopt de communicatie op 11 mei 2012. Voor Braun al een jaar eerder, tijdens de lunch in het Okura Hotel op 19 juni.DEZE RECONSTRUCTIE IS GEMAAKT OP GROND VAN DE BRIEF- EN MAILWISSELING TUSSEN CHRISTIAAN BRAUN, ANN GOLDSTEIN, DE RAAD VAN TOEZICHT VAN HET STEDELIJK MUSEUM EN DE GEMEENTE AMSTERDAM. EN OP ANONIEME BRONNEN BINNEN EN BUITEN HET MUSEUM. CHRISTIAAN BRAUN IS NIET TOT REAGEREN BEREID. TOT NU TOE HEEFT HET STEDELIJK NIET OP SPECIFIEKE VRAGEN OMTRENT DE GANG VAN ZAKEN WILLEN REAGEREN.WILLEM DE KOONINGWillem de Kooning werd in 1904 in Rotterdam geboren. In 1926 ging hij als verstekeling op een boot naar New York. Hij vond werk als huisschilder in Hoboken, New Jersey. Een paar jaar later wijdde hij zich geheel aan de kunsten en ging wonen op Long Island. De Kooning sprak zelden nog zijn moedertaal. In 1985 kreeg hij de National Medal of Arts toegekend, de hoogste kunstonderscheiding in de Verenigde Staten.In 1997 overleed De Kooning aan de gevolgen van de ziekte van Alzheimer. In november 2006 werd 137,5 miljoen dollar betaald voor het werk Woman III.CHRISTIAAN BRAUNHij mijdt de pers, maar weet op een of andere manier altijd weer in de belangstelling te komen. Verzamelaar Christiaan Braun (1940) haalde het nieuws dankzij het openen en sluiten (met veel tamtam) van zijn Museum Overholland aan het Amsterdamse Museumplein. Met een open brief waarin hij het aftreden van de raad van toezicht van het Stedelijk bepleit. Maar ook met tentoonstellingen, zoals Eye Infection in het Stedelijk Museum. Ondertussen koopt en verzamelt Braun kunst, veel kunst. Voornamelijk tekeningen. Hij moet een van de belangrijkste collecties moderne tekenkunst ter wereld bezitten. Miljonair Braun vergaarde zijn fortuin met zetmachines. In het bijzonder de Diatronic, de eerste fotozetmachine met toetsenbord. Daarover had hij in de Benelux de alleenvertegenwoordiging, die hij onderbracht in een bedrijf dat hij voor miljoenen verkocht in 1986. Het geld stopte hij in Stichting Overholland die een 'algemeen cultureel doel' voor ogen heeft.ANN GOLDSTEINHet museum weer open te krijgen voor het publiek. Dat zag Ann Goldstein (1957), in het eerste jaar van haar aanstelling als directeur van het Stedelijk Museum in Amsterdam, als haar belangrijkste taak. Het is haar gelukt. In 2010 ging de oudbouw van het Stedelijk, na zes jaar te zijn gesloten, weer open. Met de definitieve opening, op 23 september, van het hele gebouw aan het Museumplein, moet het Stedelijk weer een 'levendige en dynamische plek' worden, liet ze eerder weten. Goldstein werd in 2009 in Amsterdam aangesteld. Daarvoor was ze ruim 25 jaar werkzaam in Museum of Contemporary Art in Los Angeles. Ze begon er als bibliotheekassistent en werd uiteindelijk senior curator. Bekend werd Goldstein door tentoonstellingen van conceptuele en minimale kunst, en exposities over mediacultuur en massaconsumptie, zoals A Forest of Signs (1989) en Reconsidering the Object of Art (1995). En door overzichtstentoonstellingen van onder anderen Lawrence Weiner en Martin Kippenberger.VERKLARING VAN ANN GOLDSTEIN'Het is het goed recht van de heer Braun om te beslissen over zijn collectie, en hij heeft een langdurige relatie met het MoMA, waar hij lid is van het Drawings Committee. De beschuldigingen die hij in zijn brief uit, zijn echter gerechtvaardigd noch waar. 'Toen hij enige tijd geleden de tekeningen noemde, was het mij al duidelijk dat hij niet van plan was ze te schenken aan het Stedelijk Museum. Natuurlijk staat het hem volkomen vrij om te schenken aan het instituut van zijn keuze. De heer Braun hoeft zijn keuze om zijn De Kooning tekeningen aan het MoMA te schenken niet te rechtvaardigen, en het is onnodig dat hij deze gelegenheid aangrijpt om het Stedelijk in een kwaad daglicht te stellen. 'Het Stedelijk Museum ziet ernaar uit om op 23 september de deuren te openen voor het publiek, met in de beeldende kunst opstelling verschillende monografische zalen, waarvan er een is ingericht met de vermaarde en bijzondere werken van Willem de Kooning uit de collectie van het Stedelijk Museum. 'Ik ben ervan overtuigd dat het nooit de intentie van de heer Braun is geweest om tekeningen van De Kooning, of wat dan ook, te schenken aan het Stedelijk Museum. Het werd me duidelijk dat hij alleen ge\u00efnteresseerd was het idee van een mogelijke schenking aan het Stedelijk te gebruiken in zijn voortdurende strijd tegen de gemeente Amsterdam. 'Voor mij was dit geen grond om het gesprek verder voort te zetten.'",
      "time": "3 juli 2012, 00:00",
      "timeofday": "00:00",
      "title": "De ongeschonken serie",
      "year": 2012
    },
    {
      "category": "Archief",
      "count": 50,
      "day": 4,
      "href": "http://www.volkskrant.nl/archief/-mensen-doen-meestal-niet-wat-ze-willen~a1018666/",
      "month": 9,
      "text": "Over Maxime Verhagen, leider van het CDA: \u2018Van een leider mag je verwachten dat hij een visie neerlegt. Je mag verwachten dat hij zijn koers volgt \u2013 ook al worden een hoop mensen boos \u2013 en dat hij zegt: sorry jongens, maar dit is echt wat nodig is voor het land. Zolang ze goed kunnen uitleggen waarom ze doen wat ze doen, vind ik het niet fout wanneer leiders soms redelijk autocratisch te werk gaan. In crisissituaties al helemaal niet. Mensen verwachten dat een leider in crisissituaties autoritairder is dan op normale momenten. Sterker: ze zijn teleurgesteld wanneer hij dat niet doet. Maar er moet dan wel een heel duidelijke visie zijn. Hij moet met iets komen waarvan de achterban achteraf zegt: wat zijn we blij dat we daarin zijn meegegaan! Dat is hier nog maar de vraag.\u2019Ben Tiggelaar (1969), schrijver, managementtrainer en columnist bij Intermediair, heeft twee passies: leiderschap en verandering van het menselijk gedrag. Het zijn twee verschillende onderwerpen, maar ze zijn niet los van elkaar te zien, vindt hij. \u2018Een leider wil altijd dingen veranderen; en altijd loopt hij met  zijn kop tegen de wetmatigheden van menselijk gedrag op.\u2019 De leiderschapscrisis binnen het CDA heeft hij van een zekere afstand gevolgd, politici horen niet tot zijn directe klantenkring. \u2018Ik vind mijn onafhankelijkheid ontzettend belangrijk, als columnist en auteur en als iemand die onderzoek doet.\u2019Is het jouw partij eigenlijk, het CDA?\u2018Niet direct. Ik zit zelf iets meer in de christelijke hoek, ik stem al jaren ChristenUnie. Het gekke is wel dat als ik de stemwijzer invul, ik op een aantal punten heel duidelijk bij de VVD uitkom en op een aantal andere heel duidelijk bij GroenLinks. Als het gaat om duurzaamheid,  zit ik op de linkerkant. Maar als het om family values gaat, ben ik meer rechts.\u2019Zijn trainingen en seminars voor managers trekken volle zalen, hij schreef drie bestsellers, en over een maand mag hij zich ook nog doctor noemen; dan promoveert Ben Tiggelaar aan de Vrije Universiteit op gedragsverandering in organisaties. Heb je bereikt waar je op je 13de van droomde? \u2018Ha! Nee, ik wist niet eens dat dit een beroep was. Wat ik wilde worden toen ik 13 was, weet ik niet meer precies. Maar ik wilde wel vrij vroeg iets met reclame, dat vond ik een mooi vak. Toen ik 15, 16 was, las ik Adformatie al, het vakblad voor de reclamewereld, en de boeken van grijze ouwe reclamemannen als Bill Bernbach en David Ogilvy. Scientific Advertising van Claude Hopkins vond ik briljant.\u2018Ik heb geen idee hoe ik aan die fascinatie kwam. Ik heb tekenen altijd heel erg leuk gevonden. En schrijven. Ik maakte als kind stripverhalen, heb altijd de schoolkrant gerund. \u2018Ik dacht dat reclame het vak was dat er het meest toe deed. Toen ik opgroeide, in de jaren tachtig, w\u00e1s reclame ook een vreselijk hip vak. Ik ging communicatiewetenschap studeren omdat me dat de juiste weg leek als je iets met reclame wilde gaan doen. Mijn  drijfveer is nooit geweest om succesvol te worden, mijn  drijfveer was altijd nieuwsgierigheid. Wat ik wel altijd leuk vond en nu ook veelvuldig doe, is op een podium staan. Het is leuk als mensen voor je klappen.\u2019 Hij werkte na zijn studie een paar jaar bij Adformatie als internetjournalist, publiceerde ook een boek over internet, en werkte daarna een paar jaar voor ABN Amro. \u2018Maar dat internet was niet echt mijn keuze. En reclame uiteindelijk ook niet. Wat ik werkelijk interessant vind \u2013 en misschien zat dat ook wel achter mijn fascinatie voor reclame en mijn keuze voor  communicatiewetenschap \u2013 is de vraag: hoe komt de mens tot bepaald gedrag, en hoe kun je daarop sturen?\u2019Hij schreef er in 2005 een boek over, met de gelikte titel Dromen, Durven, Doen. Op de achterflap: \u2018Iedereen heeft dromen op het gebied van werk, relatie, gezondheid, persoonlijke ontwikkeling maar wat is er nodig om de stap van dromen naar durven en \u2013 uiteindelijk \u2013 doen te zetten?\u2019 In het boek legt hij uit waarom veel mensen wel dromen over veranderingen, maar die dromen nooit omzetten in concreet gedrag; waarom mensen het liefst in het oude en bekende blijven hangen, ook als een verandering op de lange termijn veel beter voor hen zou zijn.Tiggelaar: \u2018Er bestaat een enorme spanning tussen wat mensen zeggen te willen doen, en wat mensen daadwerkelijk doen. Ik kom uit een traditie, in de sociale wetenschappen, die ervan uitging dat als mensen zeiden dat ze iets gingen doen, ze dat ook deden. Daar was heel veel systematiek op gebaseerd; surveys, interviews. Tegelijkertijd wist iedereen ook wel dat al die surveys en interviews eigenlijk helemaal niet zoveel voorspellende waarde hadden als je wel zou willen. \u2018Tien jaar geleden hoorde ik voor het eerst over het principe van de dual system theory: de tegenstelling tussen het onbewuste automatische gedrag en het bewuste geplande gedrag. Grofweg kun je stellen dat ons gedrag maar voor 5 procent bewust en gepland gedrag is; de rest doe je onbewust, ongepland, op de automatische piloot. Die twee processen spelen zich allebei af in \u00e9\u00e9n mensenbrein, en ze zitten elkaar voortdurend dwars.\u2018Iemand als psycholoog Ap Dijksterhuis kijkt echt niet op van wat ik zeg en schrijf; die zegt: ja, hallo, dat weet ik allang. Studenten zeggen: zeker, dat klopt. Neurologen zeggen: h\u00e8 h\u00e8, er heeft ook iemand het licht gezien. Maar praat je nou met een gemiddelde leidinggevende, dan weet die van niks! Een gemiddelde leidinggevende gelooft nog echt dat als je met mensen een afspraak maakt en ze zeggen: \u2018Ja, doe ik\u2019, dat ze het dan ook echt gaan doen. De meeste managers hebben geen idee hoe gedrag tot stand komt. \u2018Wat ik doe is psychologische inzichten over menselijk gedrag vertalen naar de werkvloer. Ik vertel leidinggevenden dat ze eerst maar eens moeten bedenken hoe het werkt als ze met zichzelf een afspraak maken: stoppen met roken, tien kilo afvallen. Als je je realiseert dat je dat soort afspraken vaker niet nakomt dan wel, waarom verwacht je dan dat je medewerkers w\u00e9l doen wat ze zeggen? Leidinggeven aan anderen begint met leidinggeven aan jezelf \u2013 het klinkt misschien als een enorm clich\u00e9, maar het is wel waar. Anderen helpen en faciliteren in hun leiderschap: dat is misschien wel het hoogste wat een leider in een organisatie kan bereiken.\u2019 Je gaat ervan uit dat mensen allerlei veranderingen ook echt willen. Maar is het ook niet vaak zo dat mensen stiekem gewoon het leven leiden dat ze willen, en dat daar de illusie bij hoort dat ze \u00e9igenlijk liever een heel ander soort leven hadden willen leiden?\u2018Een interessante vervolgvraag is dan: is het leven dat je leidt het gevolg van wat je  wilt, of is wat je wilt het gevolg van hoe je leeft? Er is meer bewijs voor het tweede dan voor het eerste. Onze wil is maar een dun, klein element in onze gedragsvorming. De wil past zich veel gemakkelijker  aan het gedrag aan dat er al is, dan dat het gedrag zich aanpast aan wat we eigenlijk willen. Dat realiseren veel mensen zich niet. Vraag aan iemand waarom iemand anders iets doet en hij zal antwoorden: \u2018Omdat ie dat wil, natuurlijk.\u2019 We hijsen de wil op een voetstuk. We denken dat mensen doen wat ze willen, en dat iets ook wel gebeurt als je het maar hard genoeg wilt; maar dat is een volstrekt idiote gedachte.\u2018Het nadenken over mooie toekomsten is op zichzelf natuurlijk een vorm van afleiding en ontspanning. De eerste vraag is: wil je die toekomst echt, of wil je alleen maar met de gedachte spelen? Zegt iemand vervolgens: nee, ik wil dat \u00e9cht, ik wil echt dat andere leven of die andere baan, dan is de vraag: hoe ga ik mijn gedrag aanpassen aan wat ik wil? En dan wordt het lastiger. Want gedragsverandering is verschrikkelijk moeilijk. Ik raad mensen aan niet te proberen meteen h\u00e9t ultieme doel in hun leven te realiseren. Werk in stapjes, kijk wat haalbaar is, realiseer dat, en ga dan weer verder. \u2018Je moet begrijpen dat het allemaal heel anders werkt dan je dacht. Begrijpen waarom dingen mislukken. Kijken wat je kunt doen om het onbewuste in het gedrag van mensen in lijn te brengen met wat ze echt willen. Er bestaat een hele reeks behaviour change techniques, die nog lang niet zijn doorgedrongen tot het bedrijfsleven, en daar probeer ik een lans voor te breken: kijk nou eens bij die gezondheidspsychologie. \u2018Wat er in je kop gebeurt, is voor een heel groot gedeelte technisch en mechanisch, daar komt helemaal geen wil aan te pas. Het grootste gedeelte van ons gedrag is gericht op het vermijden van pijn en verlies. Mensen willen houden wat ze hebben. Op het onbewuste niveau is ons brein heel erg gericht op het vermijden van verlies. Dat is een zeer krachtige drijfveer, misschien wel de krachtigste die er bestaat. Potentieel verlies is in ons hoofd altijd groter dan het verlies zelf; onze angst daarvoor is eigenlijk overdreven groot.\u2019Ben Tiggelaar groeide op in een klein dorpje in het oosten van Groningen. Zijn vader was postbode, zijn moeder huisvrouw. \u2018Een van de leuke dingen in Nederland is dat als je uit een arbeidersgezin komt,  maar wel kunt leren en een beetje je best doet, je leuke dingen kunt bereiken. Er is veel mogelijk in dit land. Maar ook hier geldt weer dat veel afhangt van toeval en omstandigheden. \u2018Ik had toevallig ouders die me stimuleerden, maar ik had ook jongens in de klas van wie  de ouders zeiden: het lijkt me helemaal niet nodig dat je gaat studeren. Heel veel wordt bepaald door context en omstandigheden, je hebt helemaal niet zo heel veel dingen zelf in de hand. \u2018Mijn moeder is jong overleden, mijn vader is nu 67. Ik denk wel dat hij aan mijn proefschrift gaat beginnen. Of ie het helemaal uit krijgt, weet ik niet. We hebben net drie dagen gefietst door het Groninger land, en dan genieten we allebei, maar dan hebben we het niet over mijn wetenschappelijk onderzoek. Zo\u2019n soort relatie heb ik niet met hem.\u2019Zit de arbeidersjongen nog in je?\u2018Absoluut. Werken voor de raden van bestuur, de bobo\u2019s en de grote namen vind ik volstrekt niet interessant. Dat is een illusoire wereld van mensen die allerlei dingen verzinnen die weinig tot geen raakvlak hebben met wat er op de werkvloer gebeurt. Die mensen hebben een beeld van de wereld dat niet klopt. Ik ben veel meer ge\u00efnteresseerd in het middenmanagement, de jongens op de vloer, die er  dagelijks voor zorgen dat voorzien wordt in de behoeften van hun klanten.\u2019Tiggelaar is het christelijk geloof uit zijn jeugd altijd trouw gebleven. \u2018Het is onzin dat geloof en wetenschap aan elkaar tegengesteld zijn. Het is maar wat je wilt. Als christenen zeggen dat ze die dingen over het onbewuste gedrag niet in de Bijbel terugvinden, zeg ik: nee, dat klopt, er staat heel veel niet in de Bijbel. En dat natuurlijke selectie een waanzinnig grote rol speelt in gedrag, horen veel gelovige mensen misschien niet graag, maar het is wel waar. Natuurlijke selectie bepaalt met welk gen je wordt geboren; een groot gedeelte van onze gedragingen is genetisch bepaald.\u2019 Hoe letterlijk neem je de Bijbel?\u2018Sommige dingen die essentieel zijn voor een christen, zoals de persoon en de goddelijke natuur van Jezus Christus; voor mij is Jezus niet zomaar another philosopher. Maar als je denkt dat je op basis van de Bijbel tot een soort van gesloten wereldbeeld kunt komen, zit je er volgens mij naast. Boeken als Prediker en Spreuken, die in de Bijbel direct na elkaar liggen, zijn op een aantal punten volstrekt tegenstrijdig. Mensen die claimen te weten hoe het zit, hoe het concept God precies werkt, vind ik persoonlijk nogal aanmatigend. Dat is wel wat veel gelovigen doen. \u2018Een van de belangrijkste dingen van het geloof vind ik  het christelijke pleidooi voor rechtvaardigheid. Dat de zwaksten het recht krijgen beschermd te worden. In heel veel landen van de wereld krijgen die mensen dat recht niet. Omdat ze niet het geld hebben om ambtenaren om te kunnen kopen, of whatever. Leiders hebben in mijn optiek als eerste taak hun medemens te dienen, hun land te dienen, en ervoor te zorgen dat mensen die niet voor zichzelf kunnen zorgen, recht gedaan wordt. In Nederland denk je: big deal, hier is het goed geregeld, toch? Jaaa, zeg ik dan terug, maar dat komt misschien ook wel  doordat we hier honderden jaren van christelijke traditie achter de kiezen hebben.\u2019Je hebt zelf nooit echt bij een bedrijf gewerkt, niet met je poten in de modder gestaan, zoals dat dan heet.\u2018Pfff. Nou ja, bij ABN Amro een beetje. Ik had mezelf verhuurd aan dat bedrijf, ik was er weliswaar niet in dienst, maar je ziet wel hoe het werkt, je krijgt met interne politiek te maken.\u2019 En met falend leiderschap.\u2018Ja, zonder meer. Ik zag heel veel mensen die totaal niet konden benoemen waar het met dat bedrijf naartoe moest. Wat Jeroen Smit schrijft in De Prooi, is verschrikkelijk herkenbaar, en niet alleen voor mij, maar voor alle mensen die er in die tijd hebben gewerkt. Als je  een presentatie moest geven en dan vroeg: \u2018Langs welke criteria gaan we dit nou beoordelen?\u2019,  kreeg je als antwoord: \u2018Dat ga ik jou niet aan je neus hangen.\u2019 Achteraf bleek gewoon dat ze het helemaal niet wisten. \u2018Dat had ik niet meteen door, ik was nog tamelijk na\u00efef, ik dacht: hij w\u00e9\u00e9t het wel, maar hij zegt het niet. Dat is ook een wetmatigheid. Je denkt, als mensen in bedrijven iets doms doen, dat daar toch wel een hogere gedachte achter zal zitten. Maar dat is allemaal niet waar! Het is allemaal misverstand, langs elkaar heen werken, dommigheid.\u2019 Hebben we eigenlijk wel leiders nodig?\u2018Ik geloof wel dat we leiders nodig hebben, ja. Ik ben niet honderd procent pessimistisch over de mensheid, maar ik probeer er realistisch naar te kijken: als je een groep mensen bij elkaar zet zonder dat er spelregels zijn of  iets van hi\u00ebrarchie, of een vorm van guidance,  zie je toch dat de kortetermijngratificatie het altijd wint. Dat betekent: politiek, frustratie, elkaar de pas afsnijden. Zonder leiders wordt het een zootje.\u2019",
      "time": "4 september 2010, 00:00",
      "timeofday": "00:00",
      "title": "'Mensen doen meestal niet wat ze willen'",
      "year": 2010
    },
    {
      "category": "Buitenland",
      "count": 50,
      "day": 24,
      "href": "http://www.volkskrant.nl/buitenland/van-minuut-tot-minuut-weer-een-dag-vol-strijd-in-tripoli-kadaffi-onvindbaar~a2862289/",
      "month": 8,
      "text": "23:45 uur:Hierbij sluiten we het liveblog voor vandaag af. Het belangrijkste nieuws is uiteraard ook de hele nacht op deze site te volgen.Enkelehoofdpuntenvan het nieuws uit Libi\u00eb vandaag:De Franse president Nicolas Sarkozy kondigde aan dat er op 1 september eenconferentie over de toekomst van Libi\u00ebzal worden gehouden. Hij had daar een ontmoeting met Mahmud Jibril, die in de Libische Nationale Overgangsraad (NTC) een soort van premierspost bekleedt.DeVeiligheidsraad van de Verenigde Naties komt vanavond nog bijeenom de situatie in Libi\u00eb te bespreken. De VS willen proberen om de bevroren Libische tegoeden bij Amerikaanse banken vrij te maken.Vanochtend werdvier Italiaanse journalisten gekidnapt. Ze zijn ongedeerd maar worden op een onbekende plek vastgehouden.Volgens het Pentagon is degrote voorraad chemische wapens van Libi\u00eb 'veilig', zorgen zijn er wel om duizenden raketwerpers. Er wordt aangenomen dat Kaddafi tonnen aan mosterdgas bezat.De circa 35 buitenlandse journalisten die de afgelopen 5 dagen vastzaten in het Rixos Hotelzijn vandaag vrijgelaten.De Nationale Overgangsraad van Libi\u00eb heefteen prijs van 1,11 miljoen euro gezet op het hoofd van Kaddafi. Het maakt niet uit of hij dood of levend wordt overgeleverd.De Nederlandse journalist Hans Jaap Melissen is woensdag in de Libische hoofdstad Tripolionder vuur genomendoor aanhangers van Kadaffi. Een granaat vloog rakelings langs zijn hoofd, zei hij op Radio 1.23.25 uur:Rebellen doorzoeken het hotel waar een zoon van Kadaffi zich zou schuilhouden, meldt Reuters.23.14 uur:Het Amerikaanse ministerie van Defensie denkt dat Kadaffi nog in het land is, meldt de BBC.23.11 uur:Reuters meldt dat Libische rebellen de jacht hebben ingezet op een van de zonen van Kadaffi, Saadi. Hij zou zich verschuilen in het Corinthia hotel in Tripoli. Er is rook gesignaleerd bij het hotel. Ook zou er worden geschoten.22.59 uur:Ook Marokko heeft vandaag de nieuwe regering (NTC) van Libi\u00eb erkend.22.49 uur:De moeder van een Amerikaanse schrijver die sinds maart dit jaar in een Libische gevangenis zat zegt dat ze haar zoon heeft gesproken. De 32-jarige Matthew VanDyke zou met behulp van andere gevangen zijn ontsnapt uit de Abu Salim gevangenis in Tripoli.22.27 uur:De zender al-Urubah zou volgens de BBC een audio-opname van zes minuten hebben uitgezonden waarin Kadaffi oproept om de 'straten van Tripoli te reinigen van verraders'.22.19 uur:Volgens de BBC is de pro-Kadaffi zender al-Urubah weer actief.22.17 uur:De Europese Unie heeft bij monde van Catherine Ashton, EU-minister van Buitenlandse Zaken, gevraagd om de vrijlating van de ontvoerde journalisten. Dat meldt de Italiaanse krant Corriere della Sera. Twee van de gekidnapte journalisten werken bij die krant.22.06 uur:Een journalist van de BBC zag vandaag Libische families rondrijden in auto's om te vieren dat Kadaffi is verjaagd. Kinderen hingen uit de ramen met de nieuwe drie-kleurige vlag van het land.21.53 uur:Hugo Chavez zei vandaag dat de ambassade van Venezuela is aangevallen en geplunderd. Ook zei hij dat de jacht op Kadaffi 'totale gekte' was.21.36 uur:De Italiaanse consul in Benghazi heeft met \u00e9\u00e9n van de ontvoerde journalisten gesproken. Ze maken het goed en krijgen eten en drinken, meldde de consul.21.31 uur:Er zijn meer details bekend over de vier gekidnapte Italiaanse journalisten. Het gaat om drie mannen en een vrouw. Twee van hen werken voor de krant Corriere della Sera. De vier reden op een snelweg richting de Libische hoofdstad Tripoli en werden nabij Zawiya ontvoerd. Een verslaggever van de krant Avvenire, Claudio Monici, belde met de redactie van de krant in Milaan om te zeggen dat ze alle vier in orde waren en meegenomen waren naar een huis. Een vierde journalist werkt voor La Stampa.21.07 uur:Ook VN-secretaris-generaal Ban Ki-moon zal volgende week, op 1 september, bij de internationale conferentie zijn over de toekomst van Libi\u00eb.21.04 uur:Qatar roept de internationale gemeenschap op om de bevroren tegoeden van Libi\u00eb vrij te geven, om de nieuwe regering de mogelijkheid te geven salarissen te betalen en nooduitgaven te doen.20.51 uur:Een woordvoerder van Kadaffi zei vanavond: 'We zullen ons land in een vulkaan van vuur veranderen.'20.49 uur:De Libische minister van Buitenlandse Zaken zei tegen Channel 4 dat het gewapende conflict 'zo goed als over' is. Berichten uit Tripoli vertellen echter een ander verhaal.20.44 uur:Een van de gekidnapte Italiaanse journalisten wist naar Itali\u00eb te bellen om te zeggen dat ze ongedeerd waren, zo meldt AP.20.37 uur:President Hugo Chavez van Venezuela zei vandaag dat de tragedie van Libi\u00eb nu pas begonnen is. 'De Navo heeft een heel land kapot gemaakt', aldus Chavez.20.34 uur:Er zijn vanmorgen vier Italiaanse journalisten gekidnapt, de bestuurder van hun auto is vermoord. Dat heeft Itali\u00eb vanavond bekend gemaakt, meldt AP.20.31 uur:Gewonden stromen binnen in het centrale ziekenhuis in Tripoli, twittert een journalist van Al Jazeera.20.27 uur:Bekijkhierfoto's van de journalisten die vandaag werdenvrijgelatenuit een hotel in Tripoli.20.15 uur:De VS willen vanavond in de VN-Veiligheidsraad proberen om de bevroren Libische tegoeden bij Amerikaanse banken vrij te maken. Andere landen binnen de VN moeten daar namelijk mee instemmen.20.12 uur:Het West-Afrikaanse Burkina Faso heeft laten weten dat Kaddafi er asiel kan krijgen. Wel erkent Burkina Faso nu de Nationale Overgangsraad (NTC) als wettige regering van Libi\u00eb. Tsjaad heeft vandaag ook de NTC erkend.19.56 uur:Het vliegveld van Tripoli wordt vanuit nabijgelegen dorpen beschoten met artillerievuur, zo twittert een journaliste van CNN.19.38 uur:De plaatsvervangend chef van de Libische inlichtendienst is overgelopen naar de rebellen, meldt persbureau Reuters. Eerder meldde Reuters dat volgens Al-Arabiya TV de rebellen de legerbasis Mazraq al-Shams hebben ingenomen.19.35 uur:Voor de conferentie van volgende week over de toekomst van het land zijn volgens Sarkozy 'alle vrienden van Libi\u00eb' uitgenodigd. Dat zijn in ieder geval alle landen die hebben meegedaan aan de militaire Navo-acties en China, Rusland, India en Brazili\u00eb.19.33 uur:Leeshiereen profiel van een van de beoogde nieuwe leiders van Libi\u00eb, Mustafa Abdel-Jalil al-Fudhail.19.22 uur:Twee Franse journalisten zijn vandaag door kogels geraakt, meldt het persbureau AFP. Ze worden in Tripoli verzorgd en zijn buiten levensgevaar.19.18 uur:De Veiligheidsraad van de Verenigde Naties komt vanavond nog bijeen om de situatie in Libi\u00eb te bespreken.19.16:Sarkozy kondigde aan dat de Navo-troepen het land kunnen verlaten als het gevaar voor burgers in Libi\u00eb is geweken.19.04:Kadaffi kwam in 1969 op 1 september aan de macht. De datum van de conferentie is dus niet toevallig gekozen, meldde Sarkozy.19.00:Sarkozy bedankte in zijn speech de Britse premier Cameron, die volgens hem wat betreft Libi\u00eb op dezelfde lijn zat de afgelopen maanden.18.55 uur:De Franse president Nicolas Sarkozy spreekt in Parijs over de ontwikkelingen in Libi\u00eb. Hij kondigt aan dat er op 1 september een conferentie over de toekomst van het land zal worden gehouden.18.35 uur:De 49-jarige Mohammed al-Senussi, die aanspraak kan maken op de Libische troon, 'is bereid zijn land te dienen'. 'Kroonprins' al-Senussi beklemtoont dit in een donderdag te verschijnen vraaggesprek met het Duitse weekblad Die Zeit.'We moeten de fundamenten leggen voor een democratische staat', aldus al-Senussi. 'Het maakt me ongelofelijk blij en trots de vlag van de vrijheid boven Tripoli te zien wapperen'. De vlag van de opstand tegen dictator Kaddafi was eerder de vlag van het koninkrijk Libi\u00eb (1951-1969).18.30 uur:Witte Huis-woordvoerder Josh Earnes heeft nogmaals herhaald, dat de VS gelooft dat Kaddafi nog in Libi\u00eb is. 'Na 42 jaar aan de macht te zijn, stort zijn regime in elkaar.'18.24 uur:Mahmud Jabril, het hoofd van de Nationale Overgangsraad, heeft gesteld dat er een 'speciaal veiligheidsteam' zal worden gevormd om de orde in Tripoli te bewaken.18.17 uur:Volgens het Pentagon is de grote voorraad chemische wapens van Libi\u00eb 'veilig', zorgen zijn er wel om duizenden raketwerpers. Er wordt aangenomen dat Kaddafi tonnen aan mosterdgas bezat.18.09 uur:De rebellen voeren naar eigen zeggen onderhandelingen in Sirte over een machtsoverdracht. Sirte, bijna 400 kilometer ten zuidoosten van Tripoli, geldt als trouw aan Kaddafi.Een zegsman van opstandelingen, Abdala Abu Arafa, zei vandaag tegen Al Jazeera dat er sinds dinsdag met plaatselijke leiders contact is om hen te bewegen de stad zonder bloedvergieten over te geven.18.05 uur:Bekijkhierhet verslag van BBC-verslaggever Matthew Price over hoe hij de afgelopen dat in het Rixon Hotel heeft beleefd.17.57 uur:De VS heeft verklaard vandaag nog stappen te zetten om een VN-resolutie in gang te zetten die 1,5 miljard dollar aan bevroren Libische tegoeden moet vrijgeven. Dat geld kan worden gebruikt voor humanitaire noodhulp.17.50 uur:Leeshierons stuk over de prijs die op het hoofd van Kaddafi is gezet.17.44 uur:In hetzelfde interview roept Jaloud de rebellen op om de wegen naar en van Tripoli vrij te geven. 'Op die manier kan Kaddafi zich verstoppen in vrouwenkleren en wegvluchten naar Algerije of Tsjaad. Hij is een machtswellusteling.'17.38 uur:De voormalige rechterhand van Kaddafi, Abdel Sallam Jaloud heeft tegenover Al Jazeera verklaard dat Kaddafi 'zijn verstand heeft verloren. Volgens Jaloud denkt Kaddafi 'dat hij zomaar kan verdwijnen in Libi\u00eb om wanneer de NAVO vertrekt al zijn supporters weer te verzamelen.'17.25 uur:Het Pentagon heeft verklaard nog steeds te geloven dat Kaddafi zich in Libi\u00eb bevindt.17.18 uur:Het Rode Kruis heeft er volgens de bevrijde journalisten voor gezorgd, dat de bewakers in het Rixos Hotel hun post opgaven. Een aantal Rode Kruis-medewerkers is naar het hotel gegaan en heeft de veilige aftocht van alle buitenlandse journalisten voor elkaar gekregen.17.16 uur:Volgens de rebellen is er geen noemenswaardige schade aan de Ras-Lanuf-terminal. Voor de opstand in Libi\u00eb, pompte dit complex 195.000 vaten olie per dag op. De terminal in Brega zou enkel een beschadigde opslagtank hebben.17.15 uur:Leeshierons geactualiseerde bericht over de strijd in Libie, zoals die vandaag heeft plaatsgevonden.17.09 uur:De dochter van Kaddafi, Aisha, heeft gesproken. Ze riep de Libi\u00ebrs op 'zich tegen de NAVO te verenigen'. Dit zei ze per telefoon via het pro-Kaddafi station al-Orouba. Er kan niet worden bevestigd of het ook echt de dochter van Kaddafi was.17.04 uur:'Het leek wel een eeuwigheid te duren. Eindelijk vrijheid', twittert CNN-verslaggever Matthew Chance, nadat hij het Rixos Hotel heeft verlaten.17.02 uur:De Libische rebellen hebben personeel van de oliefaciliteiten in Ras Lanuf en Brega opgeroepen terug te keren, om de olieproductie weer op gang te brengen.17.00 uur:De journalisten zijn per auto uit het Rixos Hotel vertrokken. AP schrijft dat de journalisten werd bewaakt door twee nerveuze bewakers die hun post weigerden op te geven, ondanks de val van het Kaddafi-regime.16.58 uur:Het televisiekanaal van de rebellen meldt dat ze een aantal gevangenen uit de Abu-Salim gevangenis hebben bevrijd. Waarschijnlijk zou het gaan om politieke gevangenen van het Kaddafi-regime.16.56 uur:De circa 35 buitenlandse journalisten die vastzaten, konden het Rixos Hotel de afgelopen 5 dagen amper verlaten. Leeshierhet verhaal.16.55 uur:Alle journalisten hebben inderdaad het Rixos Hotel verlaten. Dat wordt nu bevestigd door zowel de BBC als Sky News.16.42 uur:De Telegraph heeft een paar pamflettenop de site geplaatstdie de NAVO verspreidde over Tripoli. Daarop staat onder andere te lezen: 'You are no match for NATO's superior weapons systems and air power.'16.38 uur: Al Arabiya, de Arabische nieuwszender,twittert nudat een journalist in het Rixos-hotel heeft gemeld dat de soldaten het hotel hebben verlaten en dat ze wachten op het Rode Kruis om te worden ge\u00ebvacueerd.16.35 uur: De situatie in Tripoli is nog steeds erg onoverzichtelijk en gevaarlijk. Hier een samenvatting van persbureau AP over de dag van vandaag in de Libische hoofdstad.Tussen Libische rebellen en troepen van kolonel Muammar Kaddafi zijn woensdag hevige gevechten uitgebroken. De strijd vindt vooral plaats in de wijk Abu Salim, naast het hoofdkwartier van Kaddafi dat dinsdag door de rebellen werd ingenomen. Scherpschutters van het regime liggen langs de weg naar het vliegveld opgesteld.De rebellen zeggen bijna heel Tripoli in handen te hebben, maar Kaddafi-getrouwen namen woensdag de opstandelingen in Bab al-Aziziya, het complex van Kaddafi, onder vuur. Abu Salim, waar ook een beruchte gevangenis staat, is een van de laatste bolwerken in Tripoli van het regime.Bab al-Aziziya wordt door de rebellen als uitvalbasis gebruikt. Vrachtwagens worden volgeladen met munitie en strijders overleggen waar ze moeten worden ingezet. Zo'n twintig rebellen namen dekking achter een muur van het complex toen ze onder vuur werden genomen door scherpschutters. De opstandelingen namen op hun beurt vanuit hun verdekte posities de gebouwen waar de scherpschutters zich verscholen met geweren en raketwerpers onder vuur.'Er zitten ook burgers in die gebouwen die loyaal zijn aan Kaddafi, zij vuren ook op ons', aldus Mohammed Amin, een van de strijders.Het is de rebellen nog niet gelukt om door te dringen tot Abu Salim, maar de wijk is wel omsingeld. Volgens Amin is een van de rebellen woensdagochtend gedood en zijn vier anderen tijdens een patrouille ontvoerd door troepen van Kaddafi.De rebellen zeggen ook het vliegveld van Tripoli in handen te hebben, al geldt dat niet voor de omgeving. Scherpschutters maken de weg naar de luchthaven onbegaanbaar en de rebellen vechten rond het vliegveld nog steeds met eenheden van Kaddafi.Volgens Khalil Mabrouk, een 37-jarige opstandeling die net van het vliegveld kwam, zijn de rebellen de luchthaven maandag al binnengetrokken. De troepen van Kaddafi zijn uit de directe omgeving van het vliegveld verjaagd, maar vanuit het zuiden worden de rebellen nog steeds met raketten en granaten bestookt.16.32 uur:Er zijn speculaties over waarom het Rixos-hotel, waar zo veel buitenlandse journalisten vastzitten, zo zwaar wordt bewaakt, en waarom niemand eruit mag. Saad Djebbar, van de universiteit van Cambridge, denkt dat Kaddafi zich schuil houdt onder het hotel.16.25 uur:De VN-Veiligheidsraad kan deze week nog beslissen over het vrijgeven van de bevroren Libische tegoeden, zeggen Britse functionarissen. Onder andere in Nederland wordt vier miljard euro aan Libisch geld vastgehouden.16.18 uur:Lees hier meerover de uitspraken van de minister van Buitenlandse Zaken.16.15 uur:De Libische minister van Buitenlandse Zaken heeft gezegd dat Kaddafi de grip op de macht verloren heeft. Dat meldt de Britse zender Channel 4. Abdul Ati al-Obeidi sprak vanuit zijn huis in Tripoli. Hij zei dat hij geen contact meer heeft met andere mensen uit Kaddafi's regime. Het lijkt erop dat al zijn opties zijn uitgeput, aldus de minister.16.10 uur:Bij de grens met Tunesi\u00eb worden er gesprekken gevoerd tussen de rebellen en de pro-Kaddafi-troepen, meldt de rebellen-radio. De grensovergang is nog steeds in handen van de Kaddafi-getrouwen.15.47 uur:Meer over de prijs of Kaddafi's hoofd; deze is ter beschikking gesteld door een zakenman uit Benghazi die anoniem wil blijven.'De Nationale Overgangsraad kondigt aan dat degene uit zijn entourage die Kaddafi doodt of gevangenneemt amnestie zal worden verleend voor welke misdaad hij of zij dan ook heeft begaan', zei raadsvoorzitter Mustafa Jalil op een persconferentie.15.41 uur:Volgens een Kaddafi gezind televisiestation zijn de rebellen gevlucht uit de stad Al-Ujaylat (zo'n 80 kilometer ten westen van Tripoli) nadat ze waren bestookt met Grad-raketten.15.37 uur:De Nationale Overgangsraad van Libi\u00eb heeft een prijs van 1,11 miljoen euro gezet op het hoofd van Kaddafi. Het maakt niet uit of hij dood of levend wordt overgeleverd.15.33 uur:De NAVO heeft vandaag bevestigd dat het gisteren acht doelen heeft geraakt in Tripoli. Het gaat om twee gepanserde gevechtsvoertuigen, twee militaire vrachtwagens voor zwaar materieel, drie raketsystemen, en een radarinstallatie.In totaal voerde de NAVO gisteren 46 aanvallen uit.15.29 uur:De rebellen zullen diegene die Muammar Kaddafi gevangen neemt of doodt amnestie verlenen. Dat zei de voorzitter van de Nationale Overgangsraad vandaag.15.18 uur:De gevechten om de compound van Kaddafi laaien weer op,getuige deze tweetvan Paul Danahar, chef Midden-Oosten van de BBC.Huge explosions at #Gaddafi compound. Fire has now taken hold with thick black smoke rising over city. Constant gunfire #Tripoli #Libya15.14 uur:Onderaan dit liveblog staat een journaal-fragment van het moment dat de Nederlandse journalist Hans Jaap Melissen van de Wereldomroep onder vuur wordt genomen.15.13 uur:Een officier van de rebellen heeft op Al Jazeera gezegd dat de rebellen nu 95 procent van het land in handen hebben.15.03 uur:\u00a0 'Ze noemden het operatie Mermaid Dawn. Een heimelijk plan van de Libische rebellen, de NAVO en slapende cellen in Tripoli om de hoofdstad te bevrijden van het regime van kolonel Moammar Gadhafi.'Lees hier het hele verhaal over Operatie Mermaid Dawn.14.59 uur:Wyre Davies van de BBC meldt meer vanuit Tripoli over de gevechten in Bab al-Azizyah.'Een kern van Kaddafi-getrouwen is bereid om te vechten tot de dood midden in het centrum van zijn compound. Dit zijn jongens die van zijn eigen stam afkomstig zijn, en die professionele soldaten zijn, geen huurlingen. Daarom is de compound, hoewel compleet overlopen door duizenden rebellen gisteren, nog steeds niet helemaal veilig.14.52 uur: Troepen van de Libische leider Kaddafi bombarderen enkele districten in de Libische hoofdstad Tripoli. Het gaat om de buurt bij het Rixos-hotel, om het gisteren veroverde hoofdkwartier van Kaddafi, Bab al-Azizyah, en om de Al Mansoura-buurt. De beschietingen zouden komen uit het Abu Salim-gebied. Dat zei een functionaris van de rebellen.14.40 uur:Verwarring nu over de situatie bij het Rixos-hotel. Nog eens vier journalisten die het hotel naderden, zouden er nu worden gegijzeld. De gewapende mannen die het hotel bewaken zouden in de lucht hebben geschoten en de chauffeur van de journalisten hebben gedwongen op de grond te gaan liggen, meldt een Telegraph-verslaggever in Tripoli. De journalisten zouden het hotel in gedwongen zijn. De bewakers van het hotel zouden op iedereen schieten die in de buurt komt.Maar CNN-verslaggever Matthew Price twittert zojuist dat 'vijf journalisten die het hotel binnenkwamen, terwijl ze onder schot werden gehouden eruit zijn geschopt'. 'We mogen het hotel nog steeds niet verlaten'.14.36 uur:De Britse regering zou de journalisten in het Rixos-hotel graag helpen, maar er is een probleem: er is geen diplomatieke vertegenwoordiging meer in Libi\u00eb. De journalisten worden er al dagen vastgehouden en de situatie wordt steeds nijpender.Lees hier meer over de situatie in het hotel.14.30 uur:Het radiostation van de rebellen meldt nu dat er ook in Zuwara, in noordwest-Libi\u00eb, hevige gevechten zijn. Kaddafi-troepen zouden de rebellen bestoken met Grad-raketten.14.28 uur:Er klinken geweerschoten en ontploffingen op Al Jazeera. De verslaggeefster en de cameraman moeten hun positie opgeven vanwege hun eigen veiligheid.14.25 uur:Op Al Jazeera zijn beelden te zien van strijders van Kaddafi binnen het Bab al-Azizyahcomplex die hun stelling lijken te verstevigen en te blokkeren bij een gebouw waar Saif al-Islam, zoon van Kaddafi, altijd zijn gasten ontving. Er zijn in het hoofdkwartier van Kaddafi nog altijd kleine haarden van verzet. De rebellen hebben nog altijd niet de gehele stad onder controle.14.22 uur:Een verslaggeefster van Al Jazeera beschrijft hoe gevaarlijk het nog is in Tripoli. Kaddafi-strijders voeren nog steeds met zwaar geschut beschietingen uit met raketten en mortiergranaten. Dat gebeurt willekeurig, aldus de verslaggeefster. Ook zijn er nog veel sluipschutters. 'Voordat je een straat inrijdt, moet je eerst aan iemand vragen of er zich sluipschutters zich schuilhouden.'14.16 uur:De Nederlandse journalist Hans Jaap Melissen is woensdag in de Libische hoofdstad Tripoli onder vuur genomen door aanhangers van de Libische leider Moammar Gadhafi. Een granaat vloog rakelings langs zijn hoofd, zei hij woendag op Radio 1.14.12 uur:En ook vandaag zegt de NAVO dat de missie in Libi\u00eb nog niet is afgelopen. Dat heeft admiraal Giampaolo Di Paola tegen de BBC gezegd. 'We hebben het kantelpunt gehad, er is sprake van een onomkeerbaar momentum tegen Kaddafi en zijn getrouwen, maar het spel is nog niet over. Daarom zullen wij doorgaan met de missie.'14.07 uur:De Fransen willen werken aan een VN-resolutie die het mogelijk maakt om de bevroren Libische tegoeden te ontdooien. Het geld zou dan gebruikt kunnen worden 'om de Libi\u00ebrs hun eigen lot te laten bepalen'.13.54 uur:Volgens Aaron Heselhurst van de BBC is de economische positie van Libi\u00eb op zich goed. Het land heeft geen staatsschuld, 150 miljard aan bevroren tegoeden wereldwijd, en een enorme berg goud. Het land heeft dan ook geen behoefte aan buitenlands geld, maar aan buitenlandse ervaring, aldus Heselhurst.13.50 uur:De eventuele verovering van Sirte zou ook goed nieuws zijn voor de rebellen, omdat vanuit daar scud-raketten zijn afgevuurd op Misrata. Het zijn de zwaarste wapens die de Kaddafi-troepen tot dit moment hebben ingezet.De Amerikanen hebben alle vier de raketten weten te onderscheppen. Maar dat heeft wel voor de nodige paniek gezorgd in Misrata. Ze werden namelijk pas enkele seconden voordat ze zouden inslaan uit de lucht geschoten.13.45 uur:De rebellen komen steeds dichterbij de stad Sirte. Volgens Guardian-verslaggever Chris Stephen zijn op zo'n 55 kilometer van de stad (30 mijl). Volgens de rebellen kunnen de troepen die vanuit Misrata komen (het westen) aansluiten bij de troepen die Ras Lanuf hebben veroverd (het oosten).Ook de val van Sirte zou van grote symbolische waarde zijn, immers de geboorteplaats van Kaddafi.13.40 uur:Ook bijna alle Libische ambassades zijn overgelopen naar de rebellen. Volgens Faraj Zaroug, de Libische consul in de Filipijnen, is nu 85 procent van de diplomatieke missies op handen van de tegenstanders van Kaddafi's regime.13.37 uur:Op het Groene Plein, nu omgedoopt tot Plein van de Martelaren, zouden op 1 september de festiviteiten plaatsvinden voor het 42-jarig jubileum van Kaddafi's revolutie. Lyse Dorquet van de BBC meldt dat er nu alleen de restanten van een enorme poster van de kolonel zichtbaar zijn. De poster zou opgehangen worden om de festiviteiten op te fleuren.13.30 uur:Er zijn nu gevechten aan de gang net ten zuiden van Tripoli. In dat gebied zou Kaddafi zich namelijk wel eens verstopt kunnen hebben, zegt een functionaris van de rebellen tegen persbureau Reuters. De rebellen denken in elk geval dat Kaddafi zich nog in of om de stad bevindt.13.27 uur:De Britse minister van Buitenlandse Zaken William Hague heeft een persconferentie gegeven. Volgens hem is het Kaddafi-regime 'duidelijk, fundamenteel en beslissend' afgewezen. Kaddafi zou moeten stoppen met het uiten van 'waanbeelden' in zijn audioboodschappen, aldus de minister.13.26 uur:De Libische ambassade heeft een nieuwe deurmat. Daarop staateen afbeelding van Muammar Kaddafi. Zo kunnen hun gasten hun voeten vegen op de Libische kolonel.13.20 uur:Grote vraag blijft dezelfde als die van de afgelopen dagen: waar is Muammar Kaddafi?De Telegraph zetteeen aantal opties op een rijtje:- Hij is op een boerderij niet ver van de hoofdstad Tripoli. Op de audioboodschap zijn geluiden te horen die lijken op het gekwaak van eenden. En op een gegeven moment vliegt een straaljager over, ten teken dat hij waarschijnlijk niet ver van de NAVO-vliegtuigen is.- De kans dat hij met een vliegtuig is vertrokken is klein. Dat zou de NAVO moeten hebben opgemerkt.- Wellicht is hij naar Sirte, zijn geboorteplaats. Met de auto is lastig, maar hij zou met de boot kunnen zijn gegaan. Kaddafi is in het verleden vaker onverwacht in de haven van Tripoli opgedoken, wellicht dus dat \u00e9\u00e9n van de tunnels vanuit zijn hoofdkwartier daarnaartoe leidt.- Regeringstroepen hebben ook de controle over Sabha, in het zuid-westen van het land. Maar als Kaddafi daar zou zitten, dan moet hij een gevaarlijke route over land hebben afgelegd.13.18 uur:Er zijn dus nog steeds sporadische gevechten in de Libische hoofdstad. Rebellen zijn op zoek naar sluipschutters.13.16 uur:Volgens Rob Crilly, verslaggever van de Britse krant The Telegraph in de stad Benghazi, zijn veel strijders nu op weg naar de stad Sirte, de geboorteplaats van Kaddafi. Die stad is nog steeds in handen van de regeringstroepen.13.09 uur:De BBC meldt dat een schip dat onder de vlag van Malta vaart de haven van Tripoli heeft verlaten. Het is niet duidelijk of het schip buitenlandse evacu\u00e9s heeft meegenomen.13.02 uur:Een verslaggever van Al Jazeera meldt dat ze zich net heeft teruggetrokken van het hoofdkwartier van Kaddafi. 'Het werd te intens.' Rebellen hebben de controle van het hoofdkwartier maar zijn heftig op zoek naar scherpschutters die zich misschien ophouden op het terrein.12.59 uur:Frankrijk heeft verklaard samen met haar partners aan een VN-resolutie te werken die de sancties tegen Libi\u00eb moet opheffen, zo meldt Reuters.12.53 uur:'Je zou bijna denken dat er zich iets heel waardevols in het Rixos Hotel bevindt. ' Dat zegt BBC-verslaggever Jon Leyne. 'Waarom zouden de troepen van Kaddafi het anders zou hevig verdedigen?'12.48 uur: CNN brengtdezevideo van een cameraman die vastzit in het Rixos Hotel.12.42 uur:Een belangrijke tactiek van de rebellen bij het innemen van kleine plaatsjes is dat de eerste strijders die binnenrijden uit die streek afkomstig zijn. Dat maakt de kans groter dat de burgers welwillend tegenover hen staan, zo meldt Sky News.12.35 uur:De troepen van Kaddafi lijken wel stand te houden in zijn geboorteplaats Sirte. Dit kan een belangrijke plek worden, omdat de bewoners hiervan zich niet verbonden voelen met de rebellen uit het oosten.12.33 uur:'Libi\u00eb zal over acht maanden vrije verkiezingen houden, Kaddafi wordt in Libi\u00eb en niet in Den Haag berecht.' Dat zegt de leider van de rebellen Mustafa Abdel Jalil in een interview met de Italiaanse krant La Republica.11.25 uur:Luke Harding van the Guardian was vanmorgen in het belangrijkste ziekenhuis van Tripoli. 'Het is een behoorlijk nare plek. Aan de linkerkant waar je binnenkomt is een kamer vol met dode militairen, die zijn neergeschoten - verschrikkelijke geur. De artsen weten niet hoeveel er gisteren zijn binnengekomen, maar het zijn er tientallen.. Het ziekenhuis heeft een groot tekort aan medische voorraden.11.22 uur:Ook BBC-verslaggever Wyre Davies bevestigt nu dat er hevig gevochten wordt, rondom het Rixos Hotel.12.17 uur:Leeshiermeer over het Nederlandse ex-fotomodel dat toch niet in coma ligt, zoals gisteravond werd gemeld.12.16 uur:Ook Nederland heeft Libische tegoeden bevroren ter waarde van zo'n drie miljard euro.12.08 uur:Meer over de explosies bij het Rixos Hotel. Er klinken geweerschoten en afweergeschut, aldus Reuters.12.06 uur:Groot-Brittanni\u00eb wil zo snel mogelijk een VN-resolutie, die de bevroren Libische tegoeden vrijgeeft. In totaal is er een kleine 20 miljard euro door de Britten bevroren.12.03 uur:Reuters meldt dat er hevige explosies zijn bij het Rixos Hotel. De plek waar zo'n 35 buitenlandse journalisten vastzitten.11.58 uur:Een van de belangrijkste landen voor de rebellen is Qatar. Ze erkenden de rebbelen als eerste Arabische land en hebben hen geholpen met training, materieel en geld. Ook wil Qatar graag een rol spelen in afname van olie. Belangrijk, omdat dit de wederopbouw van het land kan financierenn.11.49 uur:Sky News meldt dat Libi\u00eb niet alleen enorme olievooraden bezit, maar ook 5,5 procent van de goudvoorraad in de wereld in handen heeft. De goudprijs breekt de laatste maanden record na record. Het goud zou ergens in Tripoli opgeslagen zijn.11.43 uur:De Nederlandse vrouw in een ziekenhuis in Tripoli ligt niet in coma. De 39-jarige Talitha van Zon heeft alleen een arm gebroken en maakt het goed. Dat heeft haar moeder vandaag tegen de Wereldomroep gezegd.11.41 uur:Even een overzicht. Op welke plekken wordt nog gevochten?Een dag na de bestorming van het hoofdkwartier van Muammar Kaddafi wordt er nog steeds gevochten in en om het Bab al-Aziziya-complex in Tripoli. Ook in andere delen van de hoofdstad zijn gevechten aan de gang. Zo vinden hevige gevechten plaats bij de internationale luchthaven en in de zuidwestelijke voorsteden al-Hadaba en al-Chadra.Ook in enkele andere plaatsen in het land strijden rebellen tegen Kaddafigetrouwen, zoals bij Sirte, Kaddafi's geboorteplaats.11.36 uur:Woordvoerder Mahmud Nacua van de Libische ambassade in Londen gelooft dat Kaddafi zich verschuilt in een boerderij aan de rand van Tripoli. De verblijfplaats van de kolonel is al dagen een groot raadsel.11.31 uur:De woordvoerder van Kaddafi blijft maar beweren dat er 'niets aan de hand is'. Hij lijkt daarbij verdacht veel op de vroegere woordvoerder van Saddam Hussein, die de bijnaam Komische Ali kreeg. Wie is Moussa Ibrahim? Lees ons stukhier.11.23 uur:De Universiteit van Stanford heeft een interessant interview met politicoloog James Fearon. Volgens hem laat de geschiedenis vaak zien dat zodra rebellen de macht hebben gewonnen, ze met elkaar om de macht beginnen te vechten. Lees het stukhier.11.18 uur:BBC-verslaggever Wyre Davies staat bij het hoofdkwartier van Kaddafi, dat gisteren door de rebellen werd ingenomen. Toch is het complex nog steeds niet veilig. Troepen loyaal aan Kaddafi bevinden zich nog in het hart van het complex en het uitgebreide gangenstelsel. Er wordt nog steeds gevochten.11.08 uur:Volgens Guma el-Gamaty, de woordvoerder van de Nationale Overgangsraad in Londen stelt dat de voorlopige regering waarschijnlijk dit weekend zal verhuizen van Benghazi naar Tripoli. Ook zegt hij dat het nieuwe Libi\u00eb 'zo inclusief mogelijk' moet zijn. Dat betekent dat er vergeving mogelijk moet zijn voor sommige Kaddafi-getrouwen, uitgezonderd degenen 'met bloed aan hun handen'.11.03 uur:De hele vertaling horen van de audioboodschap van Kaddafi. Dat kanhier. Overigens kan maar moeilijk bevestigd worden of die ook de kolonel aan het woord is.10.58 uur:CNN-verslaggever Matthew Chance zit ook vast in het Rixos Hotel. 'We willen geen gevaarlijke acties uithalen. We proberen zo veilig mogelijk te blijven', schrijft hij op Twitter.10.43 uur:Bedenk wel dat mensen in Tripoli maandenlang bang zijn gemaakt door de propaganda-machine van Kaddafi, stelt een analist op Sky News. De rebellen zouden plunderen, verkrachten en Tripoli in een bloedbad veranderen. Dus kost het tijd om het vertrouwen te vinden van de burgers.10.40 uur:Een verslaggever van Sky News staat bij een ziekenhuis vlakbij het Groene Plein. 'Er wordt nog steeds gevochten door milities en de rebellen. Sommige huizen zijn volgestopt met wapens door het regime van Kaddafi.'10.35 uur:The New York Times heeft een mooiverhaalover de bestorming van het hoofdkwartier van Kaddafi. 'Haar onmogelijk te doorboren muren werden eindelijk geslecht.'10.31 uur:Mahmoud Jabril, het hoofd van de oppositie-regering van de rebellen reist naar Parijs voor een ontmoeting met president Sarkozy. De twee zullen elkaar vanavond ontmoeten. Frankrijk was het eerste land dat de rebellen erkende en is \u00e9\u00e9n van de drijvende krachten achter de NAVO-acties in Libi\u00eb.10.25 uurVolgens een verslaggever van Sky News is de compound van Kaddafi zo goed als leeg vanmorgen. Weinig rebellen lijken er te hebben overnacht. Af en toe komen wel jonge strijders een kijkje nemen. Veel buitenlandse verslaggevers dragen ook vandaag hun kogelvrije vesten. Uit bescherming tegen sluipschutters, maar ook omdat veel jonge, ongetrainde rebellen nogal slordig met hun automatische wapens omgaan.10.23 uurEr zijn inmiddels ook berichten van plunderingen in Tripoli. Een bende van dertig man bestormde de Zuid-Koreaanse ambassade, meldt het Zuid-Koreaanse persbureau Yonhap. De plunderaars namen televisiesets en andere gadgets mee. Niemand raakte gewond.10.20 uurLees hier meer over het Rixos-hotel.Het is \u00e9\u00e9n van de meest luxe hotels van Tripoli, maar nu een 'gevaarlijke gevangenis van 400 dollar per nacht'.10.09 uurNog iets meer nieuws over de mededeling van de Russische president Medvedev. Volgens hem heeft Kaddafi nog steeds 'wat invloed'. Hij zei dat Rusland zal overwegen tot het overgaan van het aanknopen van formele relaties met de rebellen als zij eenheid in het land kunnen bewerkstelligen.10.03 uurVolgens een verslaggeefster van Al Jazeera wordt er nog altijd gevochten in de compound van Kaddafi. Het meeste van het 6 vierkante kilometer grote complex is echter al wel uitgekamd door de rebellen.De aan Kaddafi gelieerde strijders zouden door een poort gevlucht zijn en zich in hoge gebouwen hebben verschanst. Vanuit daar hebben ze een goed zicht op de compound en de rebellen die zich daar bevinden.De verslaggeefster beschreef Tripoli verder als een spookstad. 'Alle winkels zijn dicht, overal zijn checkpoints van de rebellen.'Terwijlze sprak met Al Jazeera waren er nog veel geweerschoten te horen op de achtergrond.09.55 uurDe BBC laat Wafa aan het woord, een inwoner van de buurt waar ook Bab al-Azizyah ligt. Volgens hem waren de afgelopen 24 uur zeer zwaar. Er waren zes sluipschutters, maar die zijn uiteindelijk gepakt. 'Ze hadden 10.000 Libische dienaar in hun zak, en papieren waarop stond dat ze waren ingehuurd om op Libische burgers te schieten.'09.50 uurDe Russische president Medvedev heeft de rebellen en Kaddafi opgeroepen met elkaar te gaan praten. Na wat er de afgelopen maanden is gebeurd, is de kans dat er gehoor wordt gegeven aan die oproep niet al te groot.09.46 uurDe Nationale Overgangsraad zal, als hij eenmaal daadwerkelijk aan de macht is, de contracten die onder het regime van Kaddafi zijn afgesloten, respecteren. Dat zei de vertegenwoordiger van de raad in Groot-Brittanni\u00eb Guma al-Gumaty vandaag.Vooral landen die de rebellen niet snel erkenden zijn bang dat zij hun voorkeurspositie zullen kwijtraken. De vraag is dan ook hoe zij zullen worden behandeld als er nieuwe contracten moeten worden gesloten.Lees hier hoe dat zit met de belangrijke olie-industrie.09.42 uurEr zijn nu ook beelden van Libische rebellen die het persoonlijke vliegtuig van Kaddafi te pakken hebben.Je vindt ze hier, of onderaan dit liveblog.09.38 uurGemengde berichten vanuit Misrata. Henry Grey, een arts van Artsen zonder Grenzen, zegt bij de Telegraph niet gemerkt te hebben dat er vannacht scud-raketten zouden zijn afgevuurd op de stad.Volgens hem heeft Libi\u00eb dringend behoefte aan artsen en medicijnen. Die zijn er nu veel te weinig om de vele gewonden te kunnen verzorgen.09.34 uurEr wordt in Tripoli nog steeds gevochten, meldt BBC-verslaggeefster Rana Jawad. Bij de compound van Kaddafi, bij het vliegveld, en in woonbuurten waar Kaddafi-aanhangers met geweren rondlopen en schreeuwen: 'Kom naar buiten, ratten', daarmee doelend op de rebellen.09.26 uurKaddafi heeft acht kinderen. Zeven zonen en een dochter. Wie het zijn en wat ze nu doen,lees je hier.09.25 uurNicaragua is bereid een asielverzoek van de Libische leider Moammar Kaddafi in te willigen. Dit heeft een adviseur van de Nicaraguaanse president Daniel Ortega dinsdag gezegd.Bayardo Arce, de economisch adviseur van Ortega, erkende tegelijkertijd dat hij zich niet goed kan voorstellen hoe Kaddafi, als hij dat al zou willen, in het Centraal-Amerikaanse land zou kunnen geraken.09.20 uurLuister hier naar het verslag van BBC-verslaggever Matthew Priceover de afgelopen nacht in het Rixos-hotel. Een cameraman van ITN kreeg een wapen op zich gericht, de 35 verslaggevers mogen het hotel niet verlaten.09.17 uurNu de strijd tegen Kaddafi zich vooral in steden afspeelt is het voor de NAVO moeilijker om te bombarderen. De New York Timesheeft een verhaalover het hoe en het waarom hiervan.09.12 uurEr is meer informatie over de vermeende arrestatie en ontsnapping van Saif al-Islam. Volgens de Nationale Overgangsraad belde maandag een rebellencommandant met de voorzitter van de raad met het nieuws dat Saif al-Islam gevangen was genomen. De voorzitter vroeg hem het nieuws te bevestigen en dan terug te bellen. De raad belde alvast het Strafhof in Den Haag met de mededeling dat er onbevestigde berichten dat de zoon van Kaddafi was opgepakt. Maar toen de rebellencommandant niet terugbelde werd het de raad duidelijk dat hij niet was gearresteerd.De verwarring bleek ook voordelen te hebben voor de Overgangsraad. Elf landen erkenden de raad als vertegenwoordigend orgaan van Libi\u00eb toen het nieuws naar buiten kwam.09.10 uurHet Rode Kruis stuurt hulppakketten naar Tripoli. De situatie in ziekenhuizen in de hoofdstad is niet best. Er is veel hulp nodig, meldt een woordvoerder van de organisatie op Al Jazeera.09.06 uurAfgelopen nacht hebben de troepen van Kaddafi scud-raketten op Misrata afgevuurd vanuit Sirte. Die laatste stad, de geboorteplaats van Kaddafi, is nog altijd in handen van Kaddafi-vertrouwelingen.09.03 uurNog meer vanuit het Rixos-hotel. Matthew Chance, een CNN-verslaggever twitterde vanmorgen: 'Gewapende mannen inmiddels uit de lobby vertrokken. Nog wel troepen op het terrein'. En: 'Hopen dat deze nachtmerrie met een sisser afloopt.. Niet met een knal'.08.56 uurIn het Rixos-hotel in Tripoli - de plek waar veel buitenlandse journalisten verblijven - is de situatie nog altijd uiterst gespannen, meldt BBC-verslaggever Matthew Price. Afgelopen nacht is die zelfs 'enorm verslechterd'. Kaddafi-loyale soldaten patrouilleren door de gangen en op het dak liggen sluipschutters. De journalisten kunnen nog altijd het hotel niet uit.08.54 uurDe strijd in Libi\u00eb is nog altijd gaande. Zo werd vannacht bijvoorbeeld de stad Ajelat bestookt met raketten en door tanks, meldt de televisiezender Al Arabiya.08.43 uurVolkskrant-verslaggever Remco Andersen is ook in Libi\u00eb.Lees hier zijn verhaalover zijn tocht naar Ziwaya.08.41 uurOok China heeft nu contact met de Nationale Overgangsraad, meldde het Chinese ministerie van Buitenlandse Zaken. Een teken dat ook de Aziatische grootmacht de rebellen meer en meer serieus neemt, en wellicht zelfs erkent.De Chinezen roepen in de verklaring op tot een 'stabiele machtsoverdracht'.08.38 uurOok de woordvoerder van het Kaddafi-regime, Moussa Ibrahim, liet vannacht weten dat de rebellen nog lang niet gewonnen hebben. Volgens hem staat Kaddafi's leger 'er heel goed voor', en zullen ze blijven vechten. 'Niet uren of dagen, maar weken of maanden.'08.36 uurHet spectaculairste nieuws van afgelopen nacht: een nieuwe audioboodschap van kolonel Kaddafi, die nog altijd spoorloos is. In de audioboodschap roept Kaddafi de inwoners van Tripoli op de stad te 'zuiveren' van de rebellen.Ministens zo opmerkelijk was deze opmerking: 'Ik ben in het geheim wat rondgegaan door Tripoli, zonder door mensen gezien te zijn.. Ik had niet het gevoel dat Tripoli in gevaar is.'Lees hier meer over Kaddafi's toespraak.",
      "time": "24 augustus 2011, 08:45",
      "timeofday": "08:45",
      "title": "Van minuut tot minuut:  Weer een dag vol strijd in Tripoli, Kadaffi onvindbaar",
      "year": 2011
    },
    {
      "category": "Politiek",
      "count": 80,
      "day": 13,
      "href": "http://www.volkskrant.nl/politiek/de-volledige-regeringsverklaring-van-het-tweede-kabinet-rutte~a3347444/",
      "month": 11,
      "text": "Mevrouw de voorzitter. Het kabinet van VVD en Partij van de Arbeid dat ik vandaag in uw Kamer mag presenteren, is de logische uitkomst van de verkiezingsuitslag van 12 september. Wanneer twee partijen zo afgetekend als grootste uit de stembus komen, schept dat de bijzondere verantwoordelijkheid om verschillen te overbruggen, om de handen ineen te slaan en er samen uit te komen. Aan die duidelijke opdracht van de kiezer hebben beide partijen willen voldoen. Als formateur en minister-president van deze nieuwe coalitie stemt het mij tevreden dat we daarin ook zijn geslaagd.Voordat ik inga op het karakter en de plannen van het nieuwe kabinet, passen mij allereerst een aantal woorden van dank, om te beginnen aan de verkenner en informateur Henk Kamp en zijn collega-informateur Wouter Bos. Zij hebben de onderhandelingen met veel energie, wijsheid en daadkracht geleid en er samen met hun voortreffelijke staf alles aan gedaan om dit resultaat ook mogelijk te maken. Ik noem ook de ministers en staatssecretarissen uit het vorige kabinet, zij die niet terugkeren als bewindspersonen. Ik weet van dichtbij met hoeveel passie en betrokkenheid vicepremier Verhagen en de andere oud-collega's de publieke zaak in de achter ons liggende kabinetsperiode hebben gediend. Daarvoor verdienen zij onze grote dank. Een laatste woord van dank, mevrouw de voorzitter, is voor u en uw voorganger, niet alleen voor de genoten gastvrijheid in dit huis en voor de ondersteuning van onderhandelaars, verkenner, informateurs en formateur, maar zeker ook voor uw bijdrage aan het soepele procedurele verloop van deze formatie nieuwe stijl, dat vooraf door niemand precies was te voorspellen.De formatie is op maandag 5 november afgerond, conform de daarvoor geldende bepalingen uit de Grondwet. Op basis van het verslag van de formateur en mijn voorstel om dienovereenkomstig te besluiten, heeft de Koningin de verschillende Koninklijke Besluiten getekend en de leden van het kabinet be\u00ebdigd. Tijdens het formatieproces heeft de Koningin de informateurs Kamp en Bos \u00e9\u00e9n keer ontvangen en is ze door mij als formateur ingelicht over de werkwijze bij de formatie.Duidelijke koersMevrouw de voorzitter. Nederland verdient een duidelijke koers, geen dogma's, maar doorbraken die Nederland over deze crisis heen sterker maken voor de toekomst. Dat is bij alle partij- en politiekinhoudelijke verschillen tussen de VVD en de Partij van de Arbeid een belangrijk uitgangspunt geweest in de formatiebesprekingen. We accepteren de programmatische verschillen tussen onze partijen, wat ruimte schept om een aantal lastige knopen door te hakken voor de toekomst van ons land.Er zijn immers grote beslissingen nodig en pijnlijke maatregelen zijn onvermijdelijk. Van dat besef is de Nederlandse samenleving diep doordrongen. Mensen begrijpen misschien wel beter dan ooit dat de crisis niet vanzelf overgaat en dat wij de rekening samen moeten dragen. Die rekening is sinds het uitbreken van de crisis hoog opgelopen. Dit kabinet presenteert vandaag een pakket van 16 miljard euro aan bezuinigingen en lastenverzwaringen. Maar de totale som vanaf 2010 loopt op tot 46 miljard euro in 2017.In dat breed gedragen maatschappelijke besef dat moeilijke maatregelen onvermijdelijk zijn, ligt feitelijk ook de basis waarop dit regeerakkoord de komende jaren kan worden uitgevoerd. Maar dat begrip en die bereidheid van mensen om een bijdrage te leveren, zijn niet vanzelfsprekend. Dat heeft de politieke actualiteit van de afgelopen twee weken duidelijk laten zien. Er is veel te doen geweest en er is veel maatschappelijke onrust ontstaan over de koopkrachteffecten van \u00e9\u00e9n specifieke maatregel uit het akkoord. Mensen vragen zich terecht af: wat betekenen al die plannen precies voor de toekomst van mij en mijn gezin? Er zijn veel vragen en er leven ook veel zorgen. Aan elke keukentafel zijn er rekensommen gemaakt. En juist als de politiek veel van mensen vraagt, is rust en vertrouwen belangrijk voor een zo breed mogelijk draagvlak.46 miljardMet de gisteren gepresenteerde fiscale oplossing blijven er negatieve koopkrachteffecten voor grote groepen mensen bestaan. Dat kan niet anders met 46 miljard aan ombuigingen. Maar het is wel een oplossing die rekening houdt met alle inkomensgroepen en die ook bijdraagt aan een evenwichtiger beeld over de hele linie. Bovendien maakt het nu gekozen fiscale instrument het makkelijker om per begrotingsjaar bij te sturen als er ongewenste koopkrachteffecten optreden.Dit akkoord van knopen doorhakken en doorbraken realiseren past bij de nationale en internationale context waarin dit kabinet zijn werk begint. Wereldwijd en zeker in Europa verkeert de economie in zwaar weer. Nederland met zijn open en internationale economie wordt daardoor hard geraakt. Voor de welvaart van ons land zijn een goed werkende Europese interne markt en een stabiele euro buitengewoon belangrijk. Daar zal het kabinet zich dan ook sterk voor blijven maken, in het besef dat er geen eenvoudige en pijnloze oplossingen bestaan voor de huidige schuldencrisis. Wij zijn bereid om de helpende hand uit te steken naar andere landen om de Europese Unie en de euro te versterken. Maar niet tot elke prijs. Steun moet hand in hand gaan met bewezen inspanningen van landen om hun financi\u00eble problemen op te lossen en hun economie\u00ebn te versterken. Ook in eigen land moeten wij de realiteit onder ogen zien. De economische groeicijfers zullen voor een langere periode lager zijn dan wij in het verleden lang gewend waren. Anders dan vroeger kunnen wij deze keer niet uit de crisis groeien. Iedereen, zonder uitzondering, gaat de pijn voelen. Daar is het kabinet zich zeer van bewust. Maar weglopen voor de realiteit komt ons allemaal op termijn nog duur te staan.TraditieDit als achtergrond bij het karakter van het regeerakkoord. Wij maken keuzes en wij hakken knopen door. Overigens, hoe typerend dat ook is voor het kabinet dat nu aantreedt, terugkijkend in onze parlementaire geschiedenis geloof ik niet dat wij hiermee iets uitzonderlijks doen. De Nederlandse politiek heeft in het verleden vaker laten zien in moeilijke situaties verschillen te kunnen overbruggen en forse maatregelen te treffen. Ik denk bijvoorbeeld aan de Pacificatie in 1917 waarmee het kabinet-Cort van der Linden in \u00e9\u00e9n keer de positie van het bijzonder onderwijs en het algemeen kiesrecht regelde. Ik denk aan de brede basiskabinetten van na de Tweede Wereldoorlog die onder minister-president Drees met strakke hand leiding gaven aan de wederopbouw van ons land. Ik denk aan het Akkoord van Wassenaar uit 1982 en de hervormingskabinetten onder premier Lubbers. Maar ik denk ook aan het voorjaar van 2012, toen een aantal partijen in dit huis over de eigen schaduw heen sprong om afspraken te maken over de begroting voor 2013.In die traditie staat het kabinet dat nu aantreedt. Een traditie van goed overleg en open dialoog tussen Kamer en kabinet, tussen Den Haag en sociale partners, tussen de medeoverheden en de andere maatschappelijke organisaties. En ja, ook een traditie van besluitvaardigheid en niet weglopen voor problemen. Vanuit die visie en vanuit die traditie hebben VVD en Partij van de Arbeid gewerkt aan een pakket van echte keuzes, een akkoord dat geen barri\u00e8res opwerpt maar bruggen slaat tussen nu en straks, tussen mensen onderling en tussen generaties. Een akkoord ook zonder taboes, met grote hervormingen en met een lastige maar realistische boodschap aan de samenleving.Die boodschap rust op drie met elkaar samenhangende pijlers. De eerste pijler is een solide begroting. Dat wil zeggen, een begroting die recht doet aan de problemen waar we voor staan. Op dit moment geeft de overheid elk jaar 17 miljard euro meer uit dan er binnenkomt en betalen we jaarlijks 10 miljard euro aan rente. Dat is geld dat we dus niet kunnen uitgeven aan nuttige zaken als onderwijs, wegen en zorg. Dit kabinet kiest ervoor, geen rekeningen door te schuiven naar later. Alleen als we nu de schatkist op orde brengen, blijven de rentelasten beheersbaar en houden we op termijn onze voorzieningen op peil. Daarom besparen we nog eens 16 miljard euro en krijgen we aan het einde van deze periode zicht op het onderliggende begrotingsevenwicht.Lusten en lastenDe tweede pijler betreft een evenwichtige verdeling van lusten en lasten. Nederland is en blijft een fatsoenlijk land. We kiezen voor een aanpak die past in de beste Nederlandse traditie van soberheid en solidariteit. Mensen die het moeilijk hebben, laten wij niet in de steek. Van mensen die het goed hebben, vragen wij juist iets extra's. Het totale pakket leidt ertoe dat de inkomensverschillen tussen mensen met een lager inkomen en mensen met een hoger inkomen kleiner worden. Zo verdelen we de pijn evenwichtig tussen arm en rijk, ziek en gezond, jong en oud, burgers en bedrijfsleven.De derde pijler betreft een duurzame en vernieuwende economie, met extra investeringen in het toponderzoek en in de kwaliteit van het onderwijs, om onze economie te versterken, met zo min mogelijk belemmeringen voor ondernemers, met oog voor de internationale positie van ons bedrijfsleven, met meer focus op toekomstgerichte, groene groei in sectoren waar kansen liggen voor Nederland, zoals energie, water, landbouw en logistiek.In deze drie pijlers, maar vooral ook in de samenhang tussen deze pijlers, ligt de kern van de visie van dit kabinet. Ze versterken elkaar. Een beheersbare staatsschuld met zo laag mogelijke belastingen is goed voor de economie en houdt ons sociale stelsel betaalbaar. Versterking van het groeivermogen maakt een evenwichtige lastenverdeling gemakkelijker en helpt om de staatsschuld onder controle te krijgen. Bijdragen naar vermogen, zodat niemand door het ijs zakt, is de beste garantie voor een toekomst waarin zo veel mogelijk mensen de kans krijgen om dit mooie land zo sterk mogelijk te maken.Er is na de presentatie van het onderhandelingsakkoord al veel gesproken over een aantal specifieke maatregelen die deel uitmaken van dit regeerakkoord, onder andere in het debat in dit huis dat is gevoerd met de informateurs. Die discussie zal de komende jaren ongetwijfeld doorgaan en het kabinet gaat die discussie met open vizier voeren. Vandaag wil ik van de gelegenheid gebruikmaken om het akkoord op hoofdlijnen kort te duiden, tegen de achtergrond van de hoofddoelstelling van het kabinet: ervoor zorgen dat Nederland solide en sociaal uit de crisis komt en ons land sterker maken voor de toekomst.Werk en inkomenEen eerste, belangrijk thema is het brede veld van werk en inkomen, een onderwerp dat raakt aan de basis van ieders leven. Een baan en bestaanszekerheid zijn immers randvoorwaarden om jezelf te kunnen ontplooien en actief mee te kunnen doen in de samenleving. Het kabinet wil samen met sociale partners de grote onderwerpen op dit terrein aanpakken, uiteraard binnen de financi\u00eble mogelijkheden. Er ligt een bezuinigingstaak, daar kunnen we simpelweg niet omheen. Ons sociale stelsel is, samen met de zorg, het terrein waarop de betaalbaarheid van voorzieningen voor toekomstig generaties zonder ingrijpende maatregelen het meest problematisch wordt.Maar het kabinet ziet daarnaast ook kansen om samen met werkgevers en werknemers te werken aan een sociale agenda en de arbeidsmarkt voor de toekomst.De kern van onze plannen is dat wij mensen een extra inspanning vragen waar het kan. Tegelijkertijd bouwen wij extra bescherming in waar dat nodig is. Dus ja, Nederlanders gaan eerder, langer doorwerken, maar wij houden wel rekening met mensen die zich daar niet op hebben kunnen voorbereiden. Bovendien komt er een doorwerkbonus voor mensen met een laag inkomen. Eerlijk is ook dat wij de stapeling van uitkeringen achter een en dezelfde voordeur tegengaan en van iedereen in de bijstand verwachten dat hij of zij een tegenprestatie levert voor de uitkering en alles op alles zet om weer aan het werk te komen.ArbeidsmarktOp de arbeidsmarkt is de komende jaren alles gericht op een zo kort mogelijke route van werk naar werk en op versterking van de positie van ouderen en flexwerkers. Door de lagere ambtelijke loonschalen open te stellen kunnen wij ervoor zorgen dat meer mensen aan de onderkant van de arbeidsmarkt weer in loondienst kunnen werken, bijvoorbeeld in de schoonmaak en catering. Daarmee bieden wij deze groep meer zekerheid. Versobering van de hoogte en duur van de WW en de ontslagvergoeding is onvermijdelijk, niet alleen om kosten te besparen maar ook om mensen extra te activeren.Het wetsvoorstel werken naar vermogen wordt vervangen door een participatiewet met een quotumregeling waardoor grote bedrijven worden verplicht om arbeidsgehandicapten in dienst te nemen. Zo krijgen meer mensen een kans op een reguliere baan en besparen wij op het aantal Wajong-uitkeringen en de sociale werkvoorzieningen. De gemeenten gaan op dit terrein een grote rol spelen.Onvermijdelijk -- ik zei het al -- zijn ook grote en pijnlijke ingrepen in de zorg. Het regeerakkoord bevat op dit terrein tal van maatregelen waarmee steeds twee dingen worden beoogd: verhoging van de kwaliteit en kostenbesparing. Gelukkig gaan die vaak samen, bijvoorbeeld door dure en moeilijke behandelingen in minder ziekenhuizen aan te bieden of door minder complexe zorg dichter bij de mensen te organiseren. Bij dat laatste past ook de keuze voor een extra investering in de wijkverpleging. Dat is goed nieuws voor pati\u00ebnten en ontlast de doktersposten en ziekenhuizen. Overbehandeling, overcapaciteit en verspilling gaan wij te lijf. Zo gaat een bezoek aan de eerste hulp meer geld kosten. Op deze manier werken wij aan kostenbewustzijn en kostenbeheersing maar ook aan een solidair stelsel voor de toekomst.Ingrijpend zijn ook de maatregelen op het terrein van de langdurige zorg en de welzijnszorg, vooral in de AWBZ. De kosten daarvan stijgen al jaren fors. Dit kabinet wil die trend ombuigen, juist om voor de toekomst zekerheid te kunnen bieden aan mensen die op deze vorm van zorg zijn aangewezen. Dat betekent dat wij van mensen die het kunnen dragen, vragen dat zij een aantal voorzieningen zelf betalen. En zeker, sommige regelingen worden afgeschaft of versoberd. Dat leidt niet noodzakelijkerwijs tot kwaliteitsverlies. Het is onze overtuiging dat dit type zorg vaak heel praktisch, doelgericht en niet dicht genoeg bij mensen georganiseerd kan worden, voor de mensen zelf maar ook uit efficiencyoverwegingen. Wij gaan dus de weg op waarop wij samen met gemeenten ervoor zorgen dat zij alle ruimte krijgen om op dit punt maatwerk te kunnen leveren.WoningmarktOp de woningmarkt kiest het kabinet voor rust en duidelijkheid om doorstroming maar ook beweging mogelijk te maken. Zowel de huur- als de koopmarkt zit momenteel stevig op slot. Tussen beide segmenten staat als het ware een muur, die stap voor stap geslecht moet worden. Vandaar dat mensen die met een relatief hoog inkomen in een goedkope sociale huurwoning wonen, meer huur gaan betalen. Vandaar dat wij duidelijkheid scheppen over de hypotheekrenteaftrek, zodat mensen die voor het eerst een huis willen kopen en huiseigenaren met verhuisplannen, die stappen stap voor stap weer wat makkelijker durven te zetten. Zo halen wij de woningmarkt langzaam maar zeker van het slot. Daar kan ook een sector als de bouw stevig van profiteren. Bovendien bevorderen wij langs deze weg de arbeidsmobiliteit op de arbeidsmarkt.Het regeerakkoord bevat \u00e9\u00e9n hoofdstuk over duurzaam groeien en vernieuwen, maar versterking van het groeivermogen van onze economie is dwars door het hele akkoord heen een kernpunt van onze plannen. Ik heb eerder al gesproken over de samenhang tussen de grote hervormingen, bijvoorbeeld op de arbeidsmarkt en de woningmarkt, en de economische structuurversterking. Daar zullen wij op termijn de vruchten van plukken. Ondertussen staat Nederland sinds dit jaar weer in de top vijf van meest concurrerende economie\u00ebn. Om die positie te versterken investeren wij extra in fundamenteel onderzoek en blijven wij werken aan betere samenwerking tussen bedrijfsleven en kennisinstellingen.Dit in aansluiting op het succesvolle topsectorenbeleid van de afgelopen jaren.We versterken de innovatiekracht van ons land door de ambities voor schone energie en vergroening van de economie naar boven bij te stellen. Nederland heeft op terreinen als water en landbouw alles in huis om internationaal een nog grotere rol te spelen in verduurzaming en vergroening. Daarnaast blijven we werken aan een goede infrastructuur en zetten we het mes in regels die ondernemerschap in de weg staan. In totaal brengen we de kosten van regeldruk met 2,5 miljard euro omlaag. Zo geven we lucht en ruimte aan de samenleving.Cruciaal voor de groeikracht van onze economie is het onderwijs, dat aan de basis ligt van de innovatieve en concurrerende economie die we nastreven. We hebben de ambitie om ook met de kwaliteit van ons onderwijs tot de top vijf van de wereld te behoren. Daarom gaan we deze sector bij de bezuinigingen per saldo ontzien, wat niet wil zeggen dat we niet ingrijpen. Zo voeren we een sociaal leenstelsel in en vervangen we de ov-studentenkaart door een kortingskaart. Met dit type maatregelen spelen we binnen de onderwijsbegroting geld vrij voor investeringen in de kwaliteit van docenten en schoolleiders en in de versterking van het middelbaar beroepsonderwijs, en daarmee in onze vakmensen van de toekomst.Internationale traditieNatuurlijk zijn we ons bij dat alles zeer bewust van het feit dat Nederland een exportland is met een open economie en een lange internationale traditie. Nederland heeft een open houding naar Europa en de wereld. Daar verdienen we ons geld. Daar hebben wij een gedeelde verantwoordelijkheid voor vrede en veiligheid. Ik benadrukte eerder al hoe wezenlijk Europa is voor ons land. De samenwerking zoals die na de Tweede Wereldoorlog tot stand is gebracht, heeft Nederland en andere landen in de Europese Unie veel gebracht in termen van stabiliteit en welvaart. Die resultaten moeten we koesteren, en we moeten tegelijkertijd vooruitkijken, om ervoor te zorgen dat de Europese samenwerking in de toekomst blijft bijdragen aan de welvaart en het welzijn van de Europese mensen. Een stabiele muntunie is daarvoor een eerste vereiste. Aan dat Europa zal Nederland zijn bijdrage blijven leveren, positief waar het kan en kritisch waar het moet.Over de grenzen van Europa en de mondiale economische crisis heen verandert de wereld in snel tempo. De onstuitbare economische opkomst van landen en regio's in Azi\u00eb en Zuid-Amerika opent nieuwe mogelijkheden voor onze bedrijven, maar legt tegelijkertijd extra druk op voedsel, energie en grondstoffenvoorraden, en op het klimaat. Het buitenlandse beleid van Nederland blijft gericht op economische diplomatie, op ontwikkeling en op bevordering van de internationale rechtsorde en de mensenrechten. Het is waar dat het budget voor ontwikkelingssamenwerking kleiner wordt, maar we blijven internationaal tot de koplopers behoren. Om de effectiviteit van het beleid te vergroten, kiest het kabinet de komende jaren voor meer samenhang in de driehoek defensie, ontwikkelingssamenwerking en internationale handel. De nieuwe minister voor Buitenlandse Handel en Ontwikkelingssamenwerking gaat daarmee aan de slag. Met een speciaal investeringsfonds dat zij samen met het bedrijfsleven gaat opzetten, geeft het kabinet vorm en inhoud aan de overtuiging dat de \"O\" van \"Ontwikkeling\" en de \"H\" van \"Handel\" elkaar kunnen versterken.Openbaar bestuurIk wil kort stilstaan bij de manier van werken van het openbaar bestuur in ons land. Wat voor overheid willen wij zijn? Allereerst kiest het kabinet, dwars door alle dossiers heen, voor een slanke en doortastende overheid, die zichtbaar hoge kwaliteit levert en niet aarzelt om aan de kant van mensen te gaan staan. Dat begint ermee dat werknemers in de zorg, in het onderwijs, maar ook bij de politie genoeg ruimte moeten krijgen om hun vakmanschap volledig te kunnen inzetten voor de samenleving. Dat betekent minder verantwoording en controle, meer vertrouwen en meer mogelijkheden om als vakman of vakvrouw promotie te maken. We investeren extra in de zichtbaarheid van blauw op straat en we gaan door met het beleid van strenger en eerder straffen, en meer aandacht voor slachtoffers van misdrijven. Aan de kant van mensen gaan staan betekent ook: minder ruimte voor woningbouwcorporaties om financi\u00eble risico's te nemen, verlaging van topsalarissen die met publiek geld worden betaald en een strengere regulering van de maatschappelijke functie van de banken, inclusief een maximering van de bonussen.In het immigratie- en integratiebeleid kiezen we voor duidelijke en strenge eisen aan nieuwkomers, bijvoorbeeld op het gebied van inkomen en beheersing van de Nederlandse taal. Alle toelatingsprocedures worden aangescherpt, maar Nederland blijft ruimte bieden aan echte vluchtelingen. Voor de groep kinderen en jongeren die hier al jaren verblijven, komt een regeling. Zo voeren we een streng maar rechtvaardig immigratiebeleid dat rekening houdt met de draagkracht van onze samenleving.Het regeerakkoord bevat ook een aantal ingrijpende hervormingen voor een nieuwe organisatie van het openbaar bestuur in ons land. Het huis van Thorbecke is gebouwd in een tijd dat Nederland ongeveer 3 miljoen inwoners telde en ook in veel andere opzichten compleet verschilde van de huidige samenleving. Dit kabinet is van mening dat we er verstandig aan doen het bouwwerk opnieuw aan te passen aan de huidige netwerk- en informatiesamenleving, aan de nieuwe financi\u00eble realiteit en aan de veranderende verhouding tussen de bestuurslagen, inclusief het Europese niveau. Wat die laatste twee punten betreft, is het logisch dat er de komende jaren van alle bestuurslagen stevige financi\u00eble offers worden gevraagd nu we die ook van mensen vragen. Het spreekt vanzelf dat we de rijksdienst daarbij niet ontzien. De aanstelling van de speciale minister voor Wonen en Rijksdienst onderstreept dit. Wezenlijk voor het functioneren van het openbaar bestuur in Nederland is de trend dat taken worden gedecentraliseerd. Met dit regeerakkoord zet het kabinet die trend versterkt door, bijvoorbeeld in de zorg, de jeugdzorg en het huurbeleid. Dat doen we vanuit de overtuiging dat veel taken van de overheid het beste dicht bij mensen kunnen worden uitgevoerd. Maar om kwaliteit te kunnen blijven leveren en vanuit kosten- en efficiencyoverwegingen hoort er wel een andere maatvoering bij wat betreft de organisatie. Vandaar dat het regeerakkoord voor de langere termijn een eindbeeld schetst van vijf landsdelen en van gemeenten van in principe minimaal 100.000 inwoners. Daarmee doen we niets af aan het grote belang van de identiteit en lokale en regionale betrokkenheid van mensen. Die betrokkenheid hangt nooit af van organisatiemodellen, maar een goed openbaar bestuur dat is toegesneden op de toekomst vraagt wel om keuzes. In goed overleg met de medeoverheden zal het kabinet hierin duidelijke stappen zetten, bijvoorbeeld door de samenvoeging van de provincies Noord-Holland, Utrecht en Flevoland. Diezelfde constructieve maar duidelijke houding zal het kabinet ook innemen in de relatie met de Cara\u00efbische delen van het Koninkrijk.Mevrouw de voorzitter. Dit kabinet gaat aan de slag met een groot gevoel voor urgentie en in het besef dat we veel van de mensen vragen. Maar ook vol energie, met een open oog voor de wereld om ons heen en met passie voor ons mooie land. Met het regeerakkoord dat vandaag voorligt, maken we Nederland over de huidige crisis heen sterker voor de toekomst. Die toekomst vraagt om een duidelijke koers en ook om duidelijke keuzes. Die toekomst vraagt ook om een stabiel kabinet dat doorbraken realiseert waar het kan en beschermt waar het nodig is. Dat kan niet zonder pijn. We realiseren ons heel goed dat we grote offers vragen van alle Nederlanders. Maar het kan wel. En het lukt als we de komende jaren op alle niveaus samenwerken en op alle niveaus bruggen slaan, naar elkaar en naar de toekomst.",
      "time": "13 november 2012, 17:30",
      "timeofday": "17:30",
      "title": "De volledige regeringsverklaring van het tweede kabinet-Rutte",
      "year": 2012
    },
    {
      "category": "Archief",
      "count": 56,
      "day": 27,
      "href": "http://www.volkskrant.nl/archief/ongrijpbaar-web-van-geheime-tuinen~a3482615/",
      "month": 7,
      "text": "Samen met Buffalo Bill, die maandenlang elke dag dertigduizend bezoekers trok voor zijn wildwestshow en als eregast werd uitgenodigd bij alle galadiners, was de uitvinder Thomas Edison de beroemdste Amerikaanse bezoeker van de wereldtentoonstelling van 1889. Edison, die nooit eerder Europa had bezocht, was diep onder de indruk van de noviteiten, paviljoens en gebouwen die hij in Parijs aantrof. Maar hij verbaasde zich ook hogelijk. Toen een Britse journalist hem vroeg wat hij zoal van de Fransen vond, nam Edison geen blad voor de mond: 'Wat me enorm treft is de absolute luiheid van de mensen. Wanneer werken ze? Wat voor werk doen ze? Ik heb nog geen karrevracht met handelswaar door de straten zien rijden sinds ik in Parijs kwam. Die ingenieurs die me komen opzoeken, piekfijn gekleed, wandelstok in de hand, wanneer gaan ze aan de slag? Ik snap er niets van.'Waarna de heren gingen lunchen in restaurant Br\u00e9bant op de vlak daarvoor opgeleverde Eiffeltoren. Daar schoof Edison zijn eerdere scepsis terzijde. 'De toren is een geweldig idee. Ik hou van de Fransen, ze denken groot', zei hij, genietend van het uitzicht. Dezelfde dag nog nam hij zich voor in New York een toren te bouwen van twee maal Eiffels formaat.Frankrijk was toen de vierde economie van de wereld, net na de Verenigde Staten. Er zijn sindsdien 125 jaren verstreken, en Frankrijk behoort nog steeds tot de vijf grootste economie\u00ebn. Hoe dat mogelijk is, daarop staren economen, ondernemers en buitenstaanders zich al decennia blind. Natuurlijk wist Edison dat hij de plank mis sloeg toen hij de Fransen lui noemde. De wereldexpo met zijn paviljoens was niet na een nacht regen spontaan uit de grond gespoten, de Eiffeltoren nog minder. Edison verkeek zich op een Franse vaardigheid die ook mij lang in verwarring heeft gebracht: een geweldige bedrevenheid te doen alsof ze niets doen, alsof de tijd van hen is en ze die naar believen kunnen uitrekken en samenballen.Dat werkt een beeldvorming in de hand die niet altijd recht doet aan de werkelijkheid. Zo wordt er, anders dan het clich\u00e9 wil, in Frankrijk hard gewerkt. Vergelijkende studies wijzen telkens weer uit dat de arbeidsproductiviteit nergens hoger ligt. Per uur lag die in 2011 volgens de OESO (Organisatie voor Economische Samenwerking en Ontwikkeling) op 45,4 euro. Ter vergelijking, eeuwige rivaal Duitsland haalde een productiviteit van 42,3 euro, de VS 41,5 euro.Tegelijk is het hele systeem erop gericht de arbeidstijd zo veel mogelijk te beperken. Als enige land ter wereld kent Frankrijk een offici\u00eble werkweek van 35 uur. Wat niet wil zeggen dat iedereen 35 uur werkt. Het gemiddelde lag in 2010 volgens Eurostat op 35,2 uur, meer dan in Nederland of Zweden. Maar 35 uur is en blijft de norm.Zo zou je veel clich\u00e9s over Frankrijk kunnen ontkrachten. De vraag is of je dat moet doen. Frankrijk is een land van raadselen. Dat was het voor Edison, dat is het voor Obama, die onlangs president Hollande nog Oelan noemde. Na een zes jaar durende onderdompeling is het dat ook nog steeds voor mij.Zelfs voor zichzelf zijn de Fransen vaak een raadsel. Ze zijn verzot op boeken en tijdschriften waarin ze elkaar hun eigenaardigheden proberen te verklaren. 'Bestaat er zoiets als een Franse geest', is dan de titel. Of: 'Zijn de Fransen wel normaal - 33 redenen om eraan te twijfelen'. Of anders: 'Die vreemde Fransen'. Van de vooraanstaande sociologen Herv\u00e9 Le Bras en Emmanuel Todd verscheen onlangs Le myst\u00e8re fran\u00e7ais - het Franse geheim. Ook zij slagen er, ondanks een overdaad aan bewijsmateriaal, niet in het Franse raadsel voor eens en altijd op te lossen.Neem Parijs. Zo op het oog een voorname stad, met grote huizen van wel zeven verdiepingen hoog - onder het dak de kamers voor de dienstmeisjes - waar de mensen ruim wonen. De werkelijkheid is anders. Achter die grote ramen en monumentale deuren gaan vaak minuscule appartementen met piepkleine keukentjes schuil. Waarmee meteen een eigenschap in zicht komt die ik zeer heb leren waarderen: de Fransman weet van weinig iets moois te maken.Parijzenaars met een voordeur aan de straat zijn een grote zeldzaamheid. De straatdeur is gemeenschappelijk. Daarachter gaat een besloten wereldje schuil, dat de cour heet. Vaak heeft zo'n binnenplaats de gedaante van een straatje met bomen, of van een plein met een tuintje waarop weer andere deuren uitkomen. Aan zo'n straatje wonen tientallen mensen, die samen een ingang delen, en ook een conci\u00ebrge, die gardienne wordt genoemd en doorgaans uit Portugal komt. Woon je, zoals wij, aan de binnenkant van zo'n straatje, dan dringt het geluid van de stad gedempt door. Zo bestaat Parijs eigenlijk uit duizenden tegen elkaar aan geplakte dorpjes. Met voor elke Parijzenaar zijn jardin secret, zijn geheime tuin, die je alleen kunt betreden als je weet hoe het werkt. Wie de digicode van de buitendeur niet kent en ook die van het appartement niet heeft, zal buitengesloten blijven.Het hele land is in overdrachtelijke zin te beschrijven als een netwerk van geheime tuinen. De beroemdste is die van de buitenechtelijke liefde. In Frankrijk wordt een dubbelzinnigheid gekoesterd die in landen met een protestantse traditie niet bestaat. Die ambigu\u00efteit - de Fransen zelf spreken liever van galanterie - heeft een grote invloed op het dagelijks leven, en vooral op de omgang van mannen en vrouwen. Eraan gepaard gaat een groot talent om te complimenteren. Puntschoenen, taalbeheersing, engelengeduld, de tafelmanieren van de dochters of hun lange blonde haren - alles kan aanleiding zijn voor een aardige opmerking. Als mijn vrouw terugkomt uit de stad en trots vertelt dat ze in een winkel is aangezien voor de actrice - kom, hoe heet ze - die een schoonzus van Roman Polanski is, heeft de dubbelzinnigheid ruim baan.'In Frankrijk worden veel meer avances gemaakt; met blikken, met opmerkingen. De bakker kan zeggen dat je haar zo leuk zit vandaag', vertelt Sophie Perrier, een Fran\u00e7aise die tien jaar in Nederland woonde. Ze schreef er het geruchtmakende De mannen van Nederland, gebaseerd op gesprekken met 35 vrouwen. In Nederland miste ze het flirten. 'Het is toch leuk als iemand zegt dat je een mooie jurk aan hebt. Daar hoeft niet meteen een affaire uit voort te komen. Nederland is correct, maar ook saai. Het openbare leven in Frankrijk is wel zo charmant.'Die verleiding schuilt niet alleen in de blikken op straat of de voorzichtige toenaderingen in een caf\u00e9, maar in alles wat de zinnen in beweging brengt: chocola, parfum, een zacht geurend kaasje, een etalage, het ruisen van een jurk, een oude leren stoel, de art-nouveau-ingangen van de Parijse metro...Soms leidt al die dubbelzinnigheid tot ongelukken. Dan krijg je schrijnende gevallen als Dominique Strauss-Kahn, die zichtbaar maakte hoe verleiding kan overgaan in machtsmisbruik. Het meest schokkende was niet dat hij zich aan een dienstmeisje vergreep, maar dat het voor hem kennelijk volstrekt vanzelfsprekend was dat alle vrouwen genegen zijn tegemoet te komen aan de seksuele verlangens van een machtig man op leeftijd als hij. Zijn gedrag zette de Fransen aan tot een kort moment van introspectie. Inmiddels worden vrouwelijke parlementsleden in rok of jurk weer nagefloten door hun mannelijke collega's, net als vroeger.Een heel ander type geheime tuin vormt het platteland. Iedere Fransman zal het beamen: waar je ook heen gaat in Frankrijk, overal is het goed toeven. Dat versterkt het gevoel dat ze de rest van de wereld niet nodig hebben. Ze gaan in eigen land op vakantie, ze eten en drinken van eigen bodem. De Fransen zijn graag selfsupporting, kun je zeggen als je die houding welwillend benadert. Er spelen wellicht ook andere motieven: de ander wordt te weinig vertrouwd om er afhankelijk van te willen zijn.Over het land ligt een fijnmazig netwerk van voorzieningen: Frankrijk telt 36.568 zelfstandige gemeenten; ter vergelijking: Nederland, met vier maal minder inwoners, heeft er nog 408. Het platteland is bespikkeld met dorpen die elk hun gemeentehuis en hun postkantoor hebben, en vaak ook nog hun kruidenier en hun dorpscaf\u00e9. Doorgaans staat er een knap Romaans kerkje met gebeeldhouwd portaal en niet ver daarvandaan een fontein uit de 15de eeuw. Verspreid over heuvels en dalen liggen de door bomen omgeven boerderijen, waar geitenkaasjes vandaan komen, morellen worden geteeld, een mousserende wijn wordt gemaakt of een kleine variant zeer smakelijke aardbeien groeit.Dat alles wordt in stand gehouden door een systeem dat functioneert als een verlichte variant van het Oostblok toen het IJzeren Gordijn nog hing. Geen aspect van het publieke leven onttrekt zich aan de bemoeienis van de staat. Het onderhoud van dat Romaanse kerkje komt voor rekening van de overheid, dat is in 1905 zo geregeld met dezelfde wet die ook de scheiding van kerk en staat vastlegde. La Poste is een echt staatsbedrijf, wie een vestiging opheft of zelfs maar het woord privatiseren in de mond neemt, roept de volkswoede over zich af.Al is de boer een kleine zelfstandige, toch eet ook hij uit de staatsruif. Zou er geen Europese subsidie bestaan, dan was driekwart van de boerenbedrijven ten dode opgeschreven; de boerenstand is nu al de beroepsgroep met het hoogste percentage zelfmoorden. 'Ik ben voor honderd procent afhankelijk van Europese subsidie. En anderen wel voor tweehonderd procent', zegt Georges Desch\u00e8re, die boert op een afgelegen hoeve bij Grez-Neuville.Desch\u00e8re opende me de ogen voor de cruciale rol die de boeren spelen. 'In feite zijn we veredelde tuiniers die Frankrijk aanharken', constateert hij filosofisch terwijl we naar Verso staan te kijken, een fokstier van 1.200 kilo die ligt te rusten in een hoek van de open stal. 'We vertegenwoordigen als boerenstand meer dan alleen een economische waarde. Ieder van ons heeft wel 15 of 20 hectare land waar je niks mee kan omdat het te steil is, of omdat de grond niet deugt. Ook voor dat land zorgen we. Het zijn dergelijke percelen die het landschap afwisselend maken. Dat doen we er gratis bij.'Een paar maanden geleden kwam ik er achter dat zelfs de dorpscaf\u00e9s een overheidskwestie zijn. Het laatste caf\u00e9-resto des sports wordt vaak opgekocht door de gemeente, die er dan een uitbater in zet. 'Uiteindelijk gaat het om de kwaliteit van leven', zegt Gilles Bosseboeuf, die als burgemeester van Champagn\u00e9-Saint-Hilaire zo'n transactie achter de rug heeft. 'Is er een restaurant in het dorp, dan is het ook voor de kruidenier en de garage interessanter om te blijven. De mensen zullen minder snel verhuizen, en voor nieuwkomers wordt het aantrekkelijker.' Middenstand in de dorpskern vergroot de kans dat de huizen hun waarde houden, dus is het redelijk zo'n caf\u00e9 uit gemeenschapsgelden te betalen - dat is de redenering. Zo'n antwoord op de ontvolking van het platteland kan alleen in een land waar de burger al zijn heil en zegen van de overheid verwacht.De schoonheid van de campagne is paradoxaal. Zij schuilt niet in dynamiek of energie, maar juist in het verzet ertegen. Dat kan je het angstige gevoel bezorgen dat de hele boel uit elkaar valt zodra je er tegen tikt. Maar omdat de Fransen zo goed zijn in verpakken, merk je niets van die verstilling. Het hele stelsel van steun is weggewerkt onder de oppervlakte.Een andere geheime tuin is die van de macht. De Franse samenleving is verpolitiekt in een mate die in Nederland onvoorstelbaar is. Partijvoorkeuren bepalen de benoemingen van de politiecommissaris, van de theaterdirecteur, de rechter en de voetbaltrainer. En iedere landelijke politicus heeft zijn lokale uitvalsbasis, die wordt beheerd met een geraffineerd systeem aan gunsten en diensten: een stad, dorp, regio of departement. Als een roofridder loert hij van daaruit naar de wisselkoersen bij de centrale macht in Parijs. Staat een minister op wankelen, lijkt een partijcommissaris om te vallen? Dan wordt het tijd om toe te slaan.'Politiek is in Frankrijk een beroep voor het leven', vertelde Alain Duhamel, \u00e9minence grise onder de politieke commentatoren. 'Je komt hier vijftien jaar later dan elders in aanmerking voor topfuncties. Een eerste minister van 40 jaar is zeldzaam. Wie een hoog niveau haalt, stelt alles in het werk daar tot zijn dood te blijven.'Tulle, een stadje met goed vijftienduizend inwoners in de Corr\u00e8ze, is het bolwerk waar Fran\u00e7ois Hollande als jonge politicus werd geparachuteerd. Hier was hij burgemeester, hier staat het hoofdkantoor van de departementale raad waarvan hij voorzitter was. Het ultieme bewijs van zijn band met de streek wordt geleverd op de dag van de tweede ronde van de presidentsverkiezingen van 2012. Terwijl alle bonzen bijeen zijn op het partijkantoor in Parijs, wacht Hollande in Tulle de uitslag af. Hier, op het pleintje voor de kathedraal, omgeven door wat huizen met balkons en een paar caf\u00e9s, zal hij zijn eerste toespraak als president geven: 'Landgenoten, bedankt voor alle steun die u me gegeven hebt.' Hoog in de donkere lucht hangen vier helikopters. Het is als de troonsbestijging van de grootvorst van een operettestaatje. Vanaf een balkon klingelt een koebel.De geheime tuinen van de politiek vormen het decor voor een enorm gekonkelefoes. Dat was zo in de tijd van Lodewijk XIV en daar is - ondanks de goede voornemens van al diens opvolgers - niets aan veranderd. Ministers worden verdacht van complotten om elkaar pootje te lichten, van betrokkenheid bij wapendeals, van het ontfutselen van geld aan aftakelende oude dames, van seksueel getinte voetmassages of van het organiseren van goedbetaalde spookbanen voor vertrouwelingen. Tegen Chirac werd een proces geopend zodra zijn onschendbaarheid als president was opgeheven. Sarkozy wordt ervan verdacht geld voor de verkiezingskas te hebben aangepakt van Kadhafi. Hollande, die op zijn beurt beloofde een regering van onbesproken gedrag te formeren, moest niet lang na zijn aantreden de minister van Begroting ontslaan wegens een geheime bankrekening in Zwitserland.Pierre Lascoumes, onderzoeker aan universiteit Sciences Po in Parijs, verklaart dat gesjoemel uit de roomse wortels van het land. 'Er is in Europa een groot verschil tussen de katholieke en de protestantse landen. Frankrijk is niet per se heel gecorrumpeerd, maar kent een sterke vermenging van activiteiten en verantwoordelijkheden.'Tijdens mijn correspondentschap ben ik op veel meer geheime tuinen gestuit. Er is dat diepgeworteld conservatisme, waaruit bijvoorbeeld het verrassende verzet tegen het homohuwelijk voortkomt. Er is de sterke streekgebondenheid, die het land tot een lappendeken van lokale eigenaardigheden maken. En ook de grote gehechtheid aan het verleden, die het moeilijk maakt het land in beweging te krijgen. Om maar te zwijgen van de vrijmetselaars, waaraan een grote invloed achter de schermen wordt toegekend.Die geheime tuinen maken het land fascinerend, maar ook lastig te doorgronden. Telkens als je een laag hebt afgepeld, stuit je op een volgend mysterie. Zo lijkt het aannemelijk de afkeer van het homohuwelijk vanuit het conservatisme te verklaren. Maar waar komt dat conservatisme dan weer vandaan?Nederland hoort voor de Fransen bij de pays nordiques, een kouwelijk groepje landen waar ze met een mengeling van jaloezie en argwaan naar kijken, vooral omdat ze daar die geheime tuinen niet hebben. Al die landen hebben wel iets wat de Fransen ook zouden willen. In Finland schijnt het onderwijs heel goed geregeld te zijn, Zweden heeft prachtige sociale voorzieningen en de Nederlanders etaleren een directheid waar de Fransen van kunnen schrikken. Dat zullen ze je natuurlijk nooit laten merken. Jullie zijn zo prettig op de man af, zeggen ze, als je je weer eens moet verontschuldigen voor een onbehouwen opmerking. Of ook: ik waardeer jullie openheid, je weet meteen waar je aan toe bent.Een Fransman doet zoiets heel anders. Die draait een krul, en als het kan nog een. Die vraagt niet waar je vandaan komt, maar zegt: ik hoor een klein accent, kan dat kloppen? En als je je dan als Nederlander presenteert, volgt zeker in Parijs onveranderlijk een lofrede op Amsterdam en soms een anekdote over de coffeeshop waar hij of zij vroeger nog wel eens van een kruk is gevallen.Nederlanders hebben door dat alles een paradoxale verstandhouding met Frankrijk. We zijn er dol op; dit jaar gaan weer 1,4 miljoen landgenoten er op vakantie. Dat doen we omdat het er mooi is, misschien ook omdat het iets exotisch heeft; zodra je Lille bent gepasseerd, speelt immers het mediterrane levensgevoel op. Tegelijk zijn het onbegrip en de ergernis groot.Dat Nederlanders doorgaans niet naar het zuiden afreizen vanwege hun diepe liefde voor de Franse volksaard werd een tijdje geleden bondig verwoord in Volkskrant Magazine, in een rubriek waarin wekelijks een gevonden boodschappenbriefje wordt besproken. Dit briefje was in het Frans gesteld, wat aanleiding gaf tot een korte bespiegeling: 'Frankrijk, een heerlijk land met velden vol lavendel, uitgestrekte wijngaarden, ruige bergen en lieflijke riviertjes. Prachtig. Alleen jammer dat er Fransen wonen; ze zijn chagrijnig en onverstaanbaar.'Dat stukje viel bij mij zo verkeerd dat ik het uitscheurde en lang heb bewaard. Waarom? Omdat het de vooroordelen bevestigt die je over Fransen hoort. En omdat ik na zes jaar Frankrijk met de hand op het hart kan verzekeren dat ze niet kloppen. Fransen zijn door de bank genomen niet minder aardig, behulpzaam of belangstellend dan Nederlanders. Integendeel. Op het gebied van vriendschap en gastvrijheid heb ik heel wat bijgeleerd. Ze hebben eigenschappen waar wij als peuple nordique - zoals ze ons graag noemen - nog wat van kunnen leren.De afkeer voor Fransen gaat ver terug. De bondigste formulering wordt toegeschreven aan voormalig minister Annemarie Jorritsma: 'Leuk land, jammer dat er Fransen wonen.' Jorritsma trad daarmee in de voetsporen van filosoof Arthur Schopenhauer: 'De rest van de wereld heeft apen, Europa heeft Fransen.' Zelfs Generaal De Gaulle had het niet altijd gemakkelijk met zijn landgenoten: 'Hoe een land te besturen waar 246 soorten kaas bestaan,' verzuchtte hij.De gedachte dat ze chagrijnig zijn is zo wijdverbreid dat de Fransen het zelf zijn gaan geloven. Bij een winkeltje in de Lot kocht ik eens een ansichtkaart van de firma Coq \u00bf Rico. Er stonden twee smileys op. Onder de glimlachende stonden de woorden: La France; onder de droevige: les fran\u00e7ais.Stel je eens voor dat er in Frankrijk geen Fransen maar Nederlanders woonden. Dan was die rijkdom van 37 koeierassen vast al teruggebracht tot twee soorten: een vlees- en een melkkoe, die allebei nooit de wei in zouden mogen. Dan had die kaasboer in Le Grand Bornand die noodgedwongen twee boerderijen heeft - een voor de zomer en een voor de winter - en die in het voorjaar zijn koeien met versierde horens naar de bovenweide laat trekken, al lang zijn bedrijf van de hand gedaan en was overgestapt naar de dienstensector.Dan waren die perceeltjes in de Thierache met ruilverkaveling keurig glad getrokken. Dan waren al die bouwvallige schuurtjes, kastelen, duivetorens en boerderijen gesloopt en al die waterputten gedempt. Dan hadden al die dorpen en gehuchten hun postkantoren en gemeentehuizen moeten sluiten. Dan liepen er langs de snelweg geen Routes Nationales meer - waarom zou je twee wegen hebben die dezelfde kant opgaan? En de mensen zouden elke avond vroeg thuis zijn omdat ze hun boterham tussen de middag aan het bureau opeten in plaats van uit lunchen te gaan met een glaasje rood erbij.Frankrijk was dan moderner geweest, beter toegerust op de uitdagingen van globalisering, decentralisering, digitalisering en vrijemarktkapitalisme. Het zou veranderingen omarmen en zich openstellen voor alles wat van buiten komt. Marseille zou de grootste haven van de Middellandse Zee zijn, de rivieren zouden niet zo vaak buiten hun oevers treden, de ambtenarij zou minder stroperig werken, er zouden minder douceurtjes worden uitgedeeld en iedereen zou goed met Engels uit de voeten kunnen. Maar het zou Frankrijk niet meer zijn, en er zou geen reden zijn er heen te willen.Toen ik me in 2007 in Frankrijk vestigde, hing er een zeker optimisme in de lucht. De grijze jaren met Chirac waren voorbij, Sarkozy was net gekozen. Een jonge, energieke president die weliswaar van rechts was, maar zowaar linkse ministers in zijn regering benoemde en een paar leuke allochtone vrouwen. Sarkozy had er zo veel zin in dat hij van pure daadkracht stond te stuiteren achter het spreekgestoelte. En hij had grootse plannen: er zou een brede discussie over het milieu komen, scholen, universiteiten, rechtbanken, kazernes en onderwijs gingen op de helling.Zes jaar later is daar niets van over. Sarkozy bleek niet voorbereid op de economische crisis. Uit angst voor Marine Le Pen en haar Front National schoof hij zo ver op naar rechts dat de socialisten een zee aan ruimte kregen. Jammer voor hen - en voor Frankrijk - was het Fran\u00e7ois Hollande die klaarstond om president te worden. Hij won de verkiezingen door geen initiatieven te nemen, waardoor hij ook geen fouten maakte. Dezelfde tactiek hanteert hij als president. Houdt hij die koers vast, dan zal hij de geschiedenis ingaan als de grote vermijder, de man die besloot geen besluiten te nemen.Terwijl Frankrijk hoognodig moet veranderen, op veel gebieden; geen Fransman die dat zal ontkennen. Het onderwijs moet gestroomlijnd, de sociale partners moeten leren met elkaar te overleggen, de nieuwkomers moeten kansen en nieuwe hoop krijgen, het woud aan regels moet gekapt, de invloed van de staat moet beperkt.Kortom: al die geheime tuinen moeten worden opengebroken en omgespit. Dat zal een heidens werk zijn, waarbij onwaarschijnlijke vondsten zullen worden gedaan. Als het karwei achter de rug is, zal Frankrijk klaar zijn voor de uitdagingen van de moderne tijd.Het land zal onherkenbaar zijn, en heel veel van zijn charme hebben verloren.Dit is de laatste bijdrage van Ariejan Korteweg als correspondent in Frankrijk. Van hem verschijnt in oktober bij uitgeverij De Geus het boek Surplace. Over de ziel van Frankrijk.SOMBERHEIDElk onderzoek bevestigt het beeld: de Fransen behoren, met de Afghanen en de Irakezen, tot de grootste droefsnoeten van deze planeet. Hun wereldbeeld: het gaat niet goed en morgen wordt het minder. Als de Fransman '\u00e7a va' zegt, bedoelt hij eigenlijk dat het helemaal niet gaat.Een Indische ondernemer vergeleek Frankrijk eens met een grote kat die lekker dicht bij het vuur ligt te doezelen. 'Je moet honger kennen om het geluk te kunnen waarderen.' Dat is goed gezien. Hoe optimistisch kun je zijn als de toppen van de verzorgingsstaat zijn bereikt en het alleen nog maar minder kan worden? Een Fransman van 2013 heeft - crisis of niet - 50 procent meer koopkracht dan in 1980, zijn levensverwachting is sindsdien met vijf jaar toegenomen. Het is dus het pessimisme van de bevoorrechten dat hier speelt.Zo geredeneerd laat het pessimisme van de Afghanen en de Irakezen zich moeilijker verklaren.SPRAAKWATERVALEmmanuel Kant zei het al: 'De Franse staat wordt bovenal gekenmerkt door zijn voorkeur voor conversatie.' Die eigenschap wordt niet altijd op waarde geschat. Praten is een vorm van beleefdheid, het betekent erkennen dat de ander bestaat, en net als jij een burger is van de republiek. Frankrijk is gebouwd op woorden.Of ze nu directeur van een denktank zijn of vakbondsman, student of opinieleider, bij iedereen klinkt de schoolopleiding door. Op het Franse systeem is genoeg aan te merken, maar je leert er te spreken in het openbaar. Er wordt gewerkt aan presentatie en uit het hoofd leren; de klassieke opbouw in these, antithese en synthese wordt erin gestampt. De retorische vraag die een adempauze vormt en aandacht trekt; de opbouw in punten; de herhaling in andere bewoordingen - het zijn trucs die in elk betoog opduiken, soms tot vervelens toe.De vraag waar al die verbale kwaliteiten toe dienen, is weer een heel andere. In elk geval niet om het eens te worden. Een hang naar consensus zit niet in het Franse dna.STILTEFrankrijk is tamelijk geruisloos. Het viel me op toen op een avond een zwerm Nederlandse meisjes de metro binnenstormde. Op slag was het treinstel gevuld met gelach, geroep en opwinding. Toen ze een paar haltes verder weer uitstapten, was de stilte nog dieper.Of rijd op een vroege zondagmiddag vanuit Frans Baskenland maar eens 10 kilometer Spanje in, naar een dorpsrestaurant in Donestebe. Daar wordt gelachen en geschreeuwd, tafelgenoten roepen dwars door de zaak naar bekenden verderop. In Frankrijk is dat ondenkbaar. Het spreken is er een gretig beoefende maar streng gereguleerde bezigheid.Ook in de Franse muziek zit die stilte. Alle denkbare vormen van popmuziek worden ook in Frankrijk gemaakt. Maar altijd zal de Franse variant vluchtiger en minder rumoerig zijn, met meer nadruk op woorden en melodie en minder op ritme en volume.Franse boekhandels zijn vergeleken met die in Nederland een oase van rust. De boekomslagen schreeuwen er niet om aandacht. Schoolvoorbeeld zijn de omslagen van het vermaarde uitgevershuis Gallimard: auteursnaam en titel op licht beige papier, met daaromheen dunne kaderlijnen, de dubbele binnenste in rood, de buitenste in zwart. Zo laten de boeken zacht fluisterend horen dat ze er zijn.ORDEAndr\u00e9 Le N\u00f4tre ontwierp de immense tuinen van Versailles, maar ook die van Chantilly en Vaux-le-Vicomte in de buurt van Parijs en de Tuilerie\u00ebn in hartje stad. Hij werd geboren in 1613. Vandaar dat er in 2013 veel herdenkingen voor hem worden georganiseerd. De tuinen van Le N\u00f4tre worden gekenmerkt door opperste symmetrie en streng formalisme.De Fransen koesteren de gedachte dat die tuinen iets weerspiegelen van de wijze waarop zij hun land hebben georganiseerd. Ook de filosoof Ren\u00e9 Descartes is zo'n rolmodel. 'Ik ben nogal cartesiaans', mag een Fransman graag zeggen als hij zijn rechtlijnigheid wil verklaren. Al eeuwen wordt Descartes door vriend en vijand ingezet als ultiem bewijs van de rationele, logische manier waarop de zaken zijn geregeld. Zo wordt de filosofie tot legitimatie van het staatsbestel gemaakt.Van het stijve Menton aan de C\u00f4te d'Azur naar Ventimiglia is maar 15 kilometer. Het is ook de overstap van de Franse orde en beheersing naar het luidruchtig improviserende Italiaanse leven, dat zich aan regels weinig gelegen laat liggen. Overigens kan de Franse orde de chaos die er vlak onder schuilt niet altijd verhullen.ABSOLUTISMEEen handzame formule om de verschillen tussen beide landen uit te leggen luidt: Nederland is een republiek met een koning aan het hoofd, Frankrijk een monarchie met een president. De Franse president regeert als een absoluut vorst. Hij benoemt de premier en de ministers, maar mengt zich vaak ook in de benoeming van functionarissen van lager allooi, zoals de directeur van het Louvre of de voorzitter van de rekenkamer. Het staatsbestel heeft een militair stempel. De uitvoerende macht is het sterkst: de president heeft meer macht dan het parlement, de burgemeester meer dan de gemeenteraad, en zo verder. Waar andere regeringsleiders eerst moeten overleggen, kan de Franse president zeggen: vanmiddag heb ik besloten dat Frankrijk ten strijde trekt tegen de rebellen in Mali.Dat absolutisme en de bijbehorende hi\u00ebrarchie worden er al vroeg ingeprent. De Franse scholen hechten sterk aan discipline. En de Franse politie doet geen enkele moeite je beste vriend te worden.",
      "time": "27 juli 2013, 00:00",
      "timeofday": "00:00",
      "title": "Ongrijpbaar web van geheime tuinen",
      "year": 2013
    },
    {
      "category": "Archief",
      "count": 50,
      "day": 22,
      "href": "http://www.volkskrant.nl/archief/de-betovering-van-het-europessimisme~a3367401/",
      "month": 12,
      "text": "Nog maar 18 jaar was Jos\u00e9 Manuel Barroso toen hij als leider van het studentenverzet tegen de dictatuur in Portugal werd opgepakt en uitgeleverd aan de militaire politie. Hij verdween in een legerjeep, met onbekende bestemming. 'Onderweg zei ik tegen de militairen, de elitetroepen van het totalitaire bewind: 'Jullie zijn niet in staat mij in de rug te schieten!' En ik sprong uit de jeep.'Nu, bijna veertig jaar later, leidt Barroso de Europese Commissie. Bestuurt hij mede de 500 miljoen Europese burgers, namens wie hij begin deze maand de Nobelprijs voor de Vrede in ontvangst nam. Gevraagd naar de rode draad tussen de student Barroso en de Commissievoorzitter, antwoordt hij zonder aarzelen: 'Het streven naar vrijheid. En vrijheid stond voor mij gelijk aan de EU, de club waar Portugal geen lid van mochten worden omdat het geen democratie was.'Hij vertelt hoe hij als 15-jarige de straat op ging om te demonstreren tegen de koloniale politiek van zijn land. Over het beroemde jazzconcert in 1971 van Miles Davis en Charlie Haden dat hij in Lissabon bijwoonde. Waar bassist Haden een nummer opdroeg aan de verzetstrijders in Mozambique en Angola en diezelfde nacht nog werd aangehouden en uitgezet. Over hoe hij in 1974 op straat stond te juichen toen - na 48 jaar - de dictatuur in Portugal ineenstortte.Kom bij Barroso dan ook niet aan met het europessimisme dat onder intellectuelen steeds populairder wordt. 'Dat is geen zelfkritiek maar masochisme', lacht hij in een sober ingerichte interviewkamer op de dertiende verdieping van het Berlaymontgebouw in Brussel, de hoofdzetel van de Commissie.'Laten we de zaken alsjeblieft in perspectief plaatsen. Zeventig jaar geleden waarde de Holocaust door Europa. Veertig jaar geleden waren Portugal en Spanje dictaturen. Tot 1989 leefden de meeste Oost-Europese burgers onder het juk van een totalitair regime. En nu, anno 2012, leven 27 landen in vrede en welvaart met elkaar en krijgen we de Nobelprijs. Wat een resultaat! Daar moeten we trots op zijn: trots, niet zelfvoldaan. Europa herbergt de beschaafdste naties van de wereld.'2012 was een goed jaar?'Zeker beter dan 2011. We hebben grote stappen gezet om de crisis op te lossen. Landen dringen hun tekorten terug, hervormen hun pensioenstelsels en arbeidsmarkt op een manier die voor de crisis ondenkbaar was. De begrotingsdiscipline is aangescherpt, de Commissie kan de teugels nu echt aantrekken. Maar precies deze maatregelen vragen in sommige lidstaten grote offers. De sociale nood is hoog. 2012 was een goed jaar met een diepdonkere rand. Heel dubbel.'Vrijwel alles waar u afgelopen jaren om vroeg - meer macht voor de Commissie, een noodfonds, banktoezicht - is verwezenlijkt. De snelheid en omvang van de Europese integratie is ongekend. Gaat het niet te snel?'Nee, ik zou willen dat het nog sneller ging. Neem de verhoging van het noodfonds: bakken kritiek kreeg ik over me heen toen ik begin vorig jaar voorstelde 440 miljard euro beschikbaar te stellen. Maanden en maanden duurde het voor de lidstaten de noodzaak onderkenden. Maanden van onzekerheid bij de investeerders, dat heeft de stabiliteit in de eurozone zeker niet geholpen. Daarna ging het beter, maar de afloop van de laatste EU-top deze maand stelt me niet gerust. Daar werd weer op de rem getrapt. Ik begrijp dat leiders tijd nodig hebben om hun burgers uit te leggen waarom verdere stappen noodzakelijk zijn. Niet toevallig echter tonen premiers die de crisis aan den lijve ondervinden, aanzienlijk meer gevoel voor urgentie dan zij die in een economisch comfortabele positie verkeren.'U schetste dit najaar uw toekomstvisie voor de EU, die moet zich ontwikkelen tot een federatie van natiestaten. Houden nationale grenzen op te bestaan?'Nu moet ik op mijn woorden passen, ik weet hoe gevoelig dit ligt. Ik pleit niet voor een opgelegde Europese superstaat maar een democratisch proces richting meer gecentraliseerde macht. De burger vergeet zijn land niet, dus laten we het taboe over een federaal Europa slechten. We gaan die kant op, zeker in de eurozone. Er zijn al federale elementen: de Commissie, de Europese Centrale Bank (ECB), het Europees Parlement. Het Europees banktoezicht is straks zeker zo federaal als dat in de VS. En vergeet niet: sinds de crisis vragen de financi\u00eble markten om een federaal Europa.'Die willen een Europese regering.'Inderdaad, en niet alleen zij. Tijdens de laatste G20-top vroegen de presidenten van Amerika, China en Brazili\u00eb Europa verder te integreren. Zij begrijpen dat omwille van de financi\u00eble stabiliteit in de wereld een coherent Europa noodzakelijk en onvermijdelijk is.'U bent een kunstliefhebber. Kunst kent geen grenzen. Moeten regeringsleiders meer kunstenaar zijn?'Ja! Kunst en wetenschap leveren een ongelooflijke bijdrage aan Europa en zijn per definitie grensoverschrijdend. Dat is d\u00e9 uitdaging van de 21ste eeuw: niet de nationale grenzen vernietigen maar ons vermogen eroverheen te kijken. Dat moet het nieuwe verhaal voor de EU worden. Nederland was een machtig land in de 17de eeuw, Portugal ook, maar die geschiedenis herhaalt zich niet meer. Vandaag de dag staat ook Duitsland niet op gelijke voet met de VS of China. De EU wel.'Zijn de leiders voldoende artistiek?'Ik ga geen leiders bekritiseren. Maar openheid naar wereldwijde trends in kunst en wetenschap zou hoogopgeleide mannen en vrouwen eigen moeten zijn. Ik zeg vaak tegen mijn ambtenaren: lees de stukken die we hier voorbereiden, ze zijn van hoge kwaliteit. Maar lees ook po\u00ebzie, lees filosofische essays. Kijk naar wat er in de moderne kunst omgaat. Wat daar gebeurt, zie je over tien jaar in het dagelijkse leven. Wat vandaag lelijk en verfoeilijk wordt gevonden, is dan mooi en gewild.'Er is dus hoop voor de EU?'De EU doet me vaak aan free jazz denken, die van Ornette Coleman, de Amerikaanse saxofonist. (Lachend) Het begint met chaos, compleet non-melodische geluiden, maar op het eind is er die prachtig verrassende, contra-intu\u00eftieve harmonie. The Shape of Jazz to Come, was Colemans beroemde plaat. De EU kan de shape of the world to come worden.'Het is tekenend dat er weer over de toekomst van de Europese Unie wordt gesproken. De Unie lijkt uit de diepste crisis in haar geschiedenis te kruipen. En alle onheilsprofetie\u00ebn van Nobelprijswinnende economen als de Amerikaan Krugman ten spijt: de euro is onverminderd hard, Griekenland hoort er nog steeds bij en het alarmpeil op de geldmarkt - de befaamde spreads - is naar code groen gedaald.'De Cassandra's zaten er naast', zei u na afloop van de laatste EU-top. Is dat wens of werkelijkheid?'Er is absoluut reden om meer vertrouwen te hebben. Toen de 'grexit' volkswijsheid was geworden en de implosie van de eurozone de talk of the town, hebben de regeringsleiders aangetoond de euro koste wat het kost te verdedigen. Er is een noodfonds gekomen, misschien wel het krachtigste financi\u00eble instrument ter wereld. De ECB is bereid in te grijpen, indien nodig. En eindelijk heeft Griekenland zelf orde op zaken gesteld.'Maar de crisis is nog niet voorbij, ongelukken zijn nog steeds mogelijk. Om het in voetbaltermen te zeggen: we staan aan het begin van de tweede helft. Het is geweldig dat we - tegen alle verwachtingen in - nog steeds met heel het team op het veld staan. Niemand is eruit gestuurd. In de pauze heb ik als coach alle spelers gevraagd nu niet te verslappen, zodat we de beslissende doelpunten kunnen scoren en geen verlenging nodig hebben.'U zegt: de euro is onomkeerbaar. Er hoeft maar \u00e9\u00e9n gek in de eurozone premier te worden - Berlusconi - en de ellende begint weer.'Vanuit filosofisch oogpunt is niets oneindig, laten we daar niet over uitweiden. Ik zeg, op basis van acht jaar Commissievoorzitterschap: de euro zal er nog generaties lang zijn. De krachten van integratie zijn sterker dan die van desintegratie. De doempredikers hebben onderschat hoe groot de verwevenheid van de nationale economie\u00ebn is, welk een formidabel belang dat vormt om de eurozone bijeen te houden. Ik twijfel geen moment aan de bereidheid van Duitsland - het land, niet alleen de regering-Merkel - om alles te doen wat nodig is om de euro te behouden. De munt is gedurende de hele crisis sterk gebleven. Ze is nu meer waard dan tijdens haar introductie. De euro stond nooit ter discussie, wel het gebruik ervan door lidstaten met onverantwoordelijk financieel gedrag.'Is de euro niet een politiek besluit (verankering in Europa van het herenigde Duitsland) met economisch rampzalige gevolgen? De economische culturen van noord en zuid mengen niet.'Er is niks mis met het dna van de euro. Kruisbestuiving leidt juist tot betere soorten.'Het levert ook oneetbare, waterige tomaten die de markt niet wil.'Er zijn zeker economische verschillen tussen noord en zuid, die zijn er al tussen Duitsland en Frankrijk. De euro is de drager om die verschillen te overbruggen, om de synthese te brengen tussen verantwoordelijk financieel beleid en solidariteit. Dat is het mooie aan integratie.'Ok\u00e9, voor de euro zou u opnieuw kiezen. Ook met dezelfde lidstaten?(Stilte, diepe zucht) 'Ja, onder de voorwaarde dat de gegevens die de landen aanleveren over hun overheidsfinanci\u00ebn correct zijn. En dat was destijds niet het geval.'Zonder de Grieken dus?'Als Griekenland niet aan de criteria voldoet: dan zonder hen. Maar wat ik bovenal zou doen, met de kennis van nu, is vooraf afdwingen wat de lidstaten destijds weigerden: onafhankelijke controle op de statistieken, een noodfonds, Brussels toezicht op de begrotingen. De afgelopen drie jaar hebben we midden in de storm op open zee een reddingsboot gebouwd. Makkelijk was dat niet, slim evenmin. De Commissie had al v\u00f3\u00f3r de crisis op de onvermijdelijkheid van die noodvoorzieningen gewezen.'Er ligt een indrukwekkend pakket nieuwe begrotingsafspraken. Niets zo geduldig als papier. Waarom zouden de lidstaten dit keer wel de regels respecteren?'Omdat er nu strengere controles en hogere boetes zijn. En ik geloof dat organisaties, net als mensen, leren door ervaring. Het gaat met vallen en opstaan. Deze crisis heeft de lidstaten duizenden miljarden euro's gekost, naar mijn idee een krachtige prikkel om niet in dezelfde fouten te vervallen.'Als een regering zegt 'zoek het maar uit', staat u machteloos.'Veel lidstaten hebben de begrotingsdiscipline grondwettelijk verankerd. Er zijn zware boetes, de Commissie kan vooraf bij begrotingen ingrijpen, de ECB gaat de banken controleren en niet te vergeten: de markten straffen roekeloos gedrag af met torenhoge rentes. Maar natuurlijk, als een lidstaat bewust alles aan zijn laars lapt, houdt het op. Geen enkel systeem is waterdicht, daarom moeten we waakzaam blijven.'Zuidelijke eurolanden klagen over een staatsgreep van het noorden: de 'germanisatie' van de eurozone. De noordelijke landen jammeren over een putsch van het zuiden: hogere inflatie, noodfondsen, weggestemd in de ECB-directie. Zo'n muntunie is gedoemd uiteen te vallen.'En toch is het tot op heden niet gebeurd. Integendeel, de landen hebben net het banktoezicht aan de ECB overgedragen. In drie maanden tijd! Het toont aan dat er veel mogelijk is als politieke wil en wijsheid hand in hand gaan. Wijsheid is momenteel een besmet woord, maar het snijdt hout: de ondergang van de eurozone is een veel duurdere zaak dan de redding ervan. Regeringsleiders zouden wat meer in de klassieke Griekse - let wel: klassieke - filosofie moeten duiken.'Wat is wijsheid? Intellectueel Europa zet zich steeds meer tegen de Unie af. Heeft de crisis hun de ogen geopend over de ware aard van het Europese project?'Welke intellectuelen bedoelt u? Laat ik vooraf duidelijk zeggen: ik heb geen enkel respect voor populisten en extremisten. Wel voor critici. Er is een groot sociaal probleem in Europa. De EU heeft de crisis niet veroorzaakt, dat zijn onverantwoordelijke regeringen geweest en roekeloze investeerders. Nationale toezichthouders hebben zitten slapen, terwijl banken in Ierland en Spanje de tegoeden van hun spaarders vergokten. Nu worden wij als de boze bezuiniger gezien, terwijl we deel van de oplossing zijn. Zonder EU zaten Griekenland, Ierland en Portugal zonder geld. Financi\u00eble steun is echter niet genoeg, de critici die dat zeggen hebben gelijk. Daarom heb ik alle regeringsleiders een brief geschreven: u bent zo goed geweest mij meer macht te geven om boetes op te leggen en begrotingsdiscipline af te dwingen. Geef me nu ook de macht om sociaal beleid te voeren.'Daarnaast zijn er denkers die het verlies van soevereiniteit veroordelen. Ik heb steeds gezegd: de EU moet democratisch zijn, niet bureaucratisch of technocratisch. Maar democratie bestaat niet alleen nationaal. Intellectuelen die dat beweren hebben de boodschap van de 21ste eeuw niet verstaan: nationale staten verliezen hun macht. Kijk naar de banken, die werken Europees, zo niet wereldwijd. De controle erop moet op hetzelfde niveau plaatsvinden, anders geef je ze vrij spel. Dus versterk de samenwerking tussen nationale parlementen en het Europees Parlement.Wat mij opvalt, is hoe Europese intellectuelen zich laten betoveren door het pessimisme. Met overgave spelen ze de rol van onheilsprofeet. Sinds de crisis zijn ze onderling in een zware concurrentiestrijd verwikkeld: degene die het zwartste scenario ontwikkelt, is de opperintellectueel. Verval en ondergang, dat vinden ze lekker. Volgens mij vloeit het voort uit het verlies aan macht van de Europese mogendheden. In de VS en Brazili\u00eb ontwikkelen intellectuelen veel vaker een optimistische visie op hun land.'Nederland was lange tijd een modellidstaat, nu domineert euroscepsis het debat. Wordt dat de trend in Europa?'Ik beschouw Nederland al jaren als gidsland, als de politieke thermometer van Europa. Dat zag je bij het gedogen van softdrugs, het homohuwelijk, het euthanasiedebat, maar ook met de opkomst van het nieuwe rechts-extremisme van Pim Fortuyn. Nederland heeft met zijn diepgewortelde democratische traditie de politieke correctheid eerder van zich afgeschud dan andere landen. Daarom ben ik alert op wat er in Nederland gebeurt, dat voorspelt vaak de trend in de rest van Europa.'Drijven de regeringsleiders mee met de euroscepsis?'Het is verleidelijk voor het politieke establishment - christen-democraten, socialisten, liberalen - om argumenten van de extremisten over te nemen. Ze denken er kiezers mee te winnen, een illusie. Ik heb tegen verscheidene premiers gezegd: de eurofoben vallen Europa altijd beter aan dan jij. Als je in Europa gelooft, moet je de moed hebben om het te verdedigen.'Doen premier Mark Rutte en zijn EU-collega's dat genoeg? Volgens voorzitter Martin Schulz van het Europees Parlement zijn de regeringsleiders h\u00e9t probleem van de EU.'Ik ben wat minder uitgesproken dan mijn vriend Schulz, dat past ook beter bij mijn rol. De hamvraag voor Europa is leiderschap. De EU is niet alleen Brussel, de EU zijn wij allemaal. Het helpt mij echt als leiders de Commissie niet afschilderen als een buitenlandse invasiemacht. En ik zeg het eerlijk: ik zou Nederland graag net zo actief zien op het sociale beleid van de EU als op de begrotingsdiscipline. Minstens een vergelijkbare inspanning, meneer Rutte, voor solidariteit en investeringen.'Uw tweede en laatste termijn loopt af in najaar 2014. Welke kwaliteiten moet uw opvolger hebben?'Een premier - ik zeg niet wie - wierp laatst een blik op mijn agenda en vroeg onthutst: 'Hoe doe je dat?' Ik antwoordde: als je interesse hebt in mijn baan moet je over vier eigenschappen beschikken: een groot fysiek uithoudingsvermogen, grote psychische en emotionele spankracht, passie voor Europa en geduld. Vooral heel veel geduld.'Waarom is er nog nooit een Nederlander voorzitter van de Commissie geworden?'Nederland krijgt heel binnenkort een erg belangrijke Europese toppositie. Dat is mijn voorspelling.'Minister Dijsselbloem van Financi\u00ebn wordt voorzitter van de Eurogroep?(Lachend) 'Dat ga ik niet zeggen, maar mijn voorspellingen komen gewoonlijk uit.'Wat gaat u na 2014 doen? U heeft een immens netwerk. U wordt genoemd als de volgende secretaris-generaal van de VN.'Ik heb geen plannen, echt niet. Ik houd mijn opties open, dat is mijn instelling in het leven. Politiek is een missie, geen carri\u00e8re. En als politicus heb je geen controle over heel veel factoren die voor jou van belang zijn. Zes maanden voor ik Commissievoorzitter werd, had ik nooit gedacht dat ik het ooit zou worden. Ik was premier van Portugal toen die baan - onverwacht en buiten mijn invloed om - op me af kwam. Ik herken me in wat John Lennon ooit zei: 'Life is what happens when you are busy making other plans.''JOS\u00e9 MANUEL BARROSO1956 Geboren op 23 maart in Lissabon1974 Leidde verzet rechtenstudenten tegen Portugese dictatuur1978 -1982 Afgestudeerd Rechten Universiteit van Lissabon; master Politieke Weten-schappen Universiteit van Gen\u00e8ve; diploma Europese Studies, Gen\u00e8ve1980 Lid van centrum-rechtse sociaaldemo-cratische partij PSD, later voorzitter1985 Lid Portugese parlement1987-1992 Staatssecretaris van Buitenlandse Zaken1992-1995 Minister van Buitenlandse Zaken2002-2004 Premier van Portugal2004-heden Voorzitter Europese CommissieBarroso is getrouwd en heeft drie zoons",
      "time": "22 december 2012, 00:00",
      "timeofday": "00:00",
      "title": "De betovering van het europessimisme",
      "year": 2012
    },
    {
      "category": "Archief",
      "count": 58,
      "day": 22,
      "href": "http://www.volkskrant.nl/archief/viva-espana~a3367374/",
      "month": 12,
      "text": "Ik geef het maar direct toe: dit is een subjectief verhaal. Een beetje een emotioneel verhaal zelfs. Vanwege een te grote persoonlijke betrokkenheid. Op basis van bijna twintig jaar intensief contact met mijn Spaanse schoonfamilie en vele aanverwanten. De conclusie van dit particuliere verhaal zal zijn: Europa kan in veel opzichten een voorbeeld nemen aan Spanje. Conclusie twee zal luiden: het is onrechtvaardig en slecht dat de Spanjaarden moeten bloeden voor wat er niet deugt aan Europa en voor de onnavolgbare logica van de internationale financi\u00eble wereld. Conclusie drie: Spanjaarden moeten vooral geen Duitsers of Nederlanders worden.Deze ode aan Spanje kan maar het beste beginnen in Andalusi\u00eb. Daar was ik in september. In het kustplaatsje waar we verbleven vonden we een oppas voor ons 2-jarige dochtertje: een oudere vrouw en haar gezin. Zo konden we af en toe romantisch uit eten. Heerlijk eten, tegen bespottelijk lage prijzen, u kent dat wel. Na twee weken kostte het ons grote moeite om iets te betalen aan de oppas. Met tranen in de ogen nam ze afscheid van ons dochtertje. Sowieso is Andalusi\u00eb een paradijs voor kinderen; iedereen wilde ons dochtertje aanraken, optillen, knuffelen. Zelfs rennende obers in restaurants en bijna overspannen hotelmedewerkers (ja, er wordt hard gewerkt in het Spaanse toerismewezen) konden het niet laten om even in te houden om ons dochtertje over haar bol te aaien.Twee keer gingen we met onbeduidende kwesties naar een medisch centrum. Zoals altijd in Spanje: uitstekende zorg, effici\u00ebnt, zorgzaam. In Sevilla, in Vejer, in C\u00e1diz, in Jerez de la Frontera, in Marbella, overal aardige mensen. In hotels en restaurants, garages, winkels, vliegvelden: professioneel, altijd op zoek naar oplossingen. Nee, niet onderdanig, integendeel, gewoon trots op de professionele uitoefening van hun vak, dat is gebaseerd op dienstbaarheid.Het is duidelijk: dit soort kwaliteiten, liefdevol werken, aardig zijn, zorgzaam zijn, passen niet in economische modellen. En als ze al passen, dan tellen ze mee in negatieve zin. Want liefdevol werken, aardig zijn, zorgzaam zijn, dat kost tijd, dat is arbeidsintensief en doet dus afbreuk aan efficiency, aan verdienvermogen, aan arbeidsproductiviteit. In Marbella kwamen we per toeval terecht in een Baskisch lunchtentje. De uitbater glom van trots omdat we lieten blijken het eten geweldig te vinden. Veel heeft hij aan ons niet verdiend en die man wist ook wel dat hij ons nooit zou terugzien, maar hij was simpelweg blij dat hij iets had gemaakt dat gewaardeerd werd, dat de creativiteit en kwaliteit werd herkend. Hij vond het ook totaal vanzelfsprekend dat hij tot twee keer toe met stoffer en blik in de weer moest om de scherven van het glas appelsap op te vegen dat ons dochtertje had laten vallen. En dat we dan tot twee keer toe recht hadden op een nieuwe appelsap.Op dat soort momenten denk ik vaak aan de vele Spanjaarden die wij inmiddels in Amsterdam over de vloer hebben gehad. En aan de vele tienduizenden Spanjaarden die sowieso ieder jaar naar Amsterdam komen en worden afgescheept met weke slibtongetjes, zachte patat, fletse slablaadjes, geserveerd door onverschillig en ondeskundig personeel. En dat ze daarvoor dan een gepeperde rekening betalen. Weinig verkopen voor veel geld, dat is vast goed voor het bedrijfsresultaat. En andersom: veel kwaliteit verkopen voor weinig geld is dom. Wie knollen voor citroenen kan verkopen, wint. En laten we daar als Nederlanders nu goed in zijn.Het voorgaande beeld is natuurlijk gechargeerd, maar vreemd is het dat goed presterende, hardwerkende en verantwoordelijke Spanjaarden onderbetaald worden in verhouding met slecht presterende, niet zo hard werkende, onverschillige Noord-Europeanen. En dat ze daarbovenop nu de rekening gaan betalen van de crisis in Europa, want de Spaanse banken krijgen wel Europese miljarden maar alleen als de overheid keihard bezuinigt. En dan worden de Spanjaarden ook nog eens beschuldigd van potverteren, luiheid, incompetentie, enzovoorts.Braafste jongetjeOm niet helemaal op gekke Henkie te lijken die zijn ervaringen baseert op de toeristische en de horecasector - erkende sterke punten van Spanje -, dan toch ook maar even wat harde feiten. Op de radio hoorde ik Ineke Dezentj\u00e9 Hamming, voorzitter van ondernemersorganisatie FME-CWM, beweren dat Griekenland, Portugal en Spanje niets produceren. Toch gek dat Spanje volgens de Wereldbank nog altijd de twaalfde economie van de wereld is. Dat lukt toch echt niet met alleen de productie van sinaasappels.Eigenlijk is het ongelooflijk wat er in Spanje, sinds de jaren tachtig, na bijna veertig jaar dictatuur (tot 1975), bijna vanuit het niets uit de grond is gestampt. Een omvangrijke auto-industrie, chemie, scheepsbouw, machinebouw, textiel- en lederwarenindustrie bijvoorbeeld. Op het gebied van geavanceerde technologie, informatica, vliegtuigbouw, zonne-energie, biotechnologie en infrastructurele werken behoren Spaanse bedrijven tot de wereldtop. Tel de landbouw- en visserijsector en het toerisme erbij op en er ontstaat een tamelijk evenwichtig plaatje. In geen land van Europa was de economische groei sinds de jaren tachtig zo spectaculair als in Spanje. In 2007, het jaar voor het uitbreken van de crisis, had Spanje nog een begrotingsoverschot en stond het bekend als een van de braafste jongetjes van de Europese klas.Maar kijk naar het handelstekort, daaruit blijkt toch dat Spanje, net als andere zuidelijke landen, te weinig exporteert en dus te weinig produceert waaraan andere landen behoefte hebben? Inderdaad, Spanje heeft - nog - een handelstekort, maar wie goed kijkt naar de cijfers ziet dat ook dit veel genuanceerder ligt. In de eerste helft van dit jaar daalde het al flink - de export zal Spanje er bovenop moeten brengen - en als de import van energie niet zou worden meegerekend, had Spanje zelfs een overschot. Dat is dus een probleem van Spanje, de afhankelijkheid van buitenlandse energie.Simpele zielenEr wordt veel onzin beweerd over de Zuid-Europese landen. Ook door mensen die beter zouden moeten weten. Onlangs liet Rop Zoutberg, jarenlang correspondent voor Het Parool en de NOS in Madrid, zich bij Pauw & Witteman ertoe verleiden het beeld te bevestigen dat Spanje voornamelijk bestaat uit simpele zielen die alleen aan de korte termijn denken. 'Ze hebben nu pas ontdekt dat je in een land met zoveel zon heel veel zonne-energie kunt opwekken', schetste hij een hilarisch beeld. 'En dat je op die kale bergtoppen en langs de kust windmolens kunt plaatsen.'Wat een onzin. Spanje heeft sinds het begin van deze eeuw massaal ge\u00efnvesteerd in zonne- en windenergie. Vanaf 2004 heeft Spanje zonnecentrales op grote schaal gesubsidieerd, in de tijd dat de installaties nog verre van rendabel waren. Eerder te vroeg dan te laat dus. Spanje was samen met Duitsland de voorloper in Europa. Het heeft miljarden gekost. Sinds een paar jaar worden de subsidies, tragisch genoeg, weer afgebouwd. Op het gebied van windenergie loopt Spanje nog verder voorop in Europa, weer samen met Duitsland. Op dagen met veel wind wordt meer dan 40 procent van de Spaanse elektriciteit door wind opgewekt. Ook de steun voor windenergie is, onder meer vanwege bezuinigingen, tamelijk abrupt afgebouwd, maar je moet lef hebben om als inwoner van het winderige Nederland, dat hopeloos achterloopt op het gebied van windenergie, Spanjaarden op dit punt te bespotten.Een jaar geleden maakte ik me nog niet zo druk om de karikaturen die van Zuid-Europeanen werden geschetst. Maar de sombere verhalen komen nu wel heel nadrukkelijk bij ons de huiskamer binnen. Schoonzussen en zwagers, vrienden en kennissen verliezen hun baan, dat zijn mensen met kinderen die met baan al nauwelijks konden rondkomen. Dat is tragisch en onterecht. Want eigenlijk alle Spanjaarden die ik ken, werken, mits ze een baan hebben, harder en voor veel minder geld dan eigenlijk alle Nederlanders die ik ken, mijzelf incluis. In mijn ogen is de gemiddelde Spanjaard in wezen calvinistischer dan de gemiddelde Nederlander. Zelfs nu hoor je maar weinig Spanjaarden die Europa de schuld geven van de situatie in hun land. Alleen al daarom is de vergelijking met Grieken idioot.Is er dan niks mis? Natuurlijk wel. Ook ik hoor al twintig jaar van familie en vrienden de spottende en kritische verhalen over de stuiptrekkingen van het oude Spanje versus het nieuwe, Europese Spanje, over het hardnekkige cli\u00ebntelisme, over wanbeleid van de oude politieke klasse, over de grootheidswaan van de autonome regionale besturen, over bureaucratie en over het gebrek aan doorstroming op de arbeidsmarkt, waardoor de talenten van de goed opgeleide en vitale jongeren ongebruikt blijven. Dat lees je ook gewoon in Spaanse kranten. Niet geheel toevallig komen de laatste tijd ook nogal wat corruptieschandalen aan het licht, waarop de Spanjaarden zelf overigens furieus reageren. En, bijvoorbeeld, het idyllische Jerez de la Frontera waar wij in september rondslenterden in de hitte, zit zwaar in de schulden, vanwege jarenlang wanbestuur van de plaatselijke politici. In essentie is het probleem van Spanje: te veel politiek, te weinig professionaliteit in de instituties. Neem de universiteiten, waar links en rechts een strijd voeren om de macht, die ten koste gaat van de kwaliteit.Maar toch: wat ik in de afgelopen twintig jaar vooral zag, was hoe het land zich desondanks of juist vanwege deze spottende en kritische gedachten van de nieuwe generaties in hoog tempo moderniseerde. Hoe het land niet wezenlijk corrupt werd, hoe de drang om deel van Europa te zijn het won van al die oude reflexen die je mag verwachten van een land dat bijna veertig jaar, tot 1975, dictatuur kende. Als de Europese gedachte ergens heeft geleid tot verbetering, emancipatie en modernisering dan is het wel in Spanje. Tot 2008 was er dan ook nauwelijks een econoom of andere deskundige te vinden die niet met bewondering sprak over Spanje.En toen kwam de crisis. De oorzaak was tamelijk overzichtelijk: het instorten van de vastgoedmarkt en de bouwsector. Een drama met meerdere schuldigen. Opeenvolgende Spaanse regeringen die de wildgroei niet aanpakten en de projectontwikkelaars geen strobreed in de weg legden. Dan de Spaanse banken die bijna ongelimiteerd hypotheken verstrekten. En de vooral Duitse banken die bijna ongelimiteerd en tegen lage rentes geld leenden aan de Spaanse banken. Het gevolg: meer dan twee miljoen onverkoopbare huizen, huisuitzettingen. En: waar Duitsland werd beloond door de internationale financi\u00eble markten, werd Spanje zwaar gestraft. Het gevolg: Duitsland leent geld tegen rente onder inflatieniveau, Spanje moet geld lenen tegen zelfmoordtarieven. Het uiteindelijke gevolg: draconische bezuinigingen, nog meer werkloosheid en de afbraak van het goede gezondheidszorgsysteem, van investeringen in duurzame energievoorziening, van onderwijs, van innovatie. Jaren van ontwikkeling tenietgedaan. En vooral de Spaanse burger moet bloeden.Goed, de Spaanse overheid had natuurlijk eerder moeten ingrijpen. Je kunt dat zien als typisch kortetermijndenken, zoals aan de praattafels als die van Pauw & Witteman lacherig gebeurt. Je kunt het ook zien als een grote en typische fout die in iedere jonge, onstuimig groeiende economie wordt gemaakt. Hoe dan ook: het lachen vergaat Nederland snel. Zoals al meermalen is vastgesteld op de economiepagina's van deze krant: Spanje houdt Nederland een spiegel voor. Terwijl in Spanje de ineenstorting al compleet is, zit Nederland vermoedelijk pas op de helft van de neerwaartse spiraal op de huizen- en bouwmarkt. In november bleek dat de Nederlandse economie in het derde kwartaal van dit jaar harder was gekrompen dan de Spaanse.Hoe nu verder met Spanje? Het land vecht, in de beste tradities, tegen windmolens, zo lijkt het soms. Op het moment dat Silvio Berlusconi zijn terugkeer in de Italiaanse politiek aankondigt, stijgt de rente op Spaanse staatsleningen. Wat doe je daartegen?Maar Spanje wordt ook, met de andere zuidelijke landen, afgerekend op het feit dat ze onvoldoende zouden bijdragen aan de Europese economie, dat ze onvoldoende produceren. Volgens de economische modellen dan. En het is waar: als ik in Spanje ben, denk ik geregeld dat het eigenlijk ongelooflijk is dat het land het nog zo goed doet. Als je door Midden- en Zuid-Spanje rijdt, begrijp je wel dat deze gebieden nooit de economische motor van Europa zullen worden. Vanwege de droogte, vanwege de hitte, vanwege de bodemgesteldheid en omdat de goed opgeleide jongeren naar de stad getrokken zijn. Ook Oost-Groningen of het Duitse Saksen-Anhalt zullen niet de kurk worden waarop de Europese economie drijft. Andersom is ook de arrogantie van bijvoorbeeld de Catalanen in Spanje misplaatst. Door de ligging, door het klimaat zou het vreemd zijn als het daar economisch slecht zou gaan. Nieuwe technologie kan daar misschien wat aan veranderen - Malaga heeft al vergevorderde plannen voor een 'Europese Silicon Valley' - maar het is een illusie dat de economische ontwikkeling overal in Europa gelijk zou kunnen zijn.Hoge levensverwachtingMaar los daarvan: er bestaan ook nog andere waarden. De levensverwachting in Spanje - en ook die van Itali\u00eb - is bijna de hoogste ter wereld. Wat wil je als land eigenlijk nog meer bereiken? Zelf vind ik het heel wat waard als ik eindeloos door het magnifieke Extremadura kan rijden over een bijna lege weg, in de rode gloed van het avondlicht. En dat ik dan uitkom in het schitterende, historische C\u00e1ceres, waar ik gewoon met euro's kan betalen. De onherbergzaamheid, de leegheid, de woestheid van Spanje is voor mij van onschatbare waarde. De natuur van Spanje is in Europa onovertroffen en uniek, ik moet er niet aan denken dat die uit de weg wordt geruimd voor offici\u00eble economische ontwikkeling. Sterker: ik zou graag betalen voor het product natuur in Spanje. En het is natuurlijk prachtig dat het land met Europees geld voor miljoenen Europese toeristen is ontsloten door middel van een goed wegennet.Het zou mooi zijn als Spanje snel uit de crisis komt, maar ik hoop toch vooral dat Spanje dat niet doet door op Nederland te gaan lijken. De kwaliteit van Nederland is dat het middelmatig bier over de hele wereld weet te verkopen als kwaliteitsbier. Of dat we plofkippen met Europese subsidie weten te verkopen als 'meest veelzijdige stukje vlees'. Dat is best knap, maar de kwaliteit van Spanje is misschien wel dat het de inwoners juist aan die brutaliteit, aan die, zo noemen wij het, handelsgeest ontbreekt.Spanje heeft andere kwaliteiten. (Zuid-)Spanje kan met het zonnige klimaat het Florida van Europa worden. Zorgzaamheid, dienstbaarheid, sociaal gevoel, verantwoordelijkheidsgevoel, kennis van en liefde voor eten zijn daar geen economische handicap, maar een voordeel. De gezondheidszorg moet je dan dus juist niet afbreken, want die is essentieel voor de grijze Noord-Europese golf die de leegstaande appartementen in Spanje moet gaan kopen. Je moet investeren in duurzame energie en in technologie. En je moet de natuur beschermen. Dan wordt Spanje, het land waar de koffiekopjes altijd en overal rinkelen, wat het in potentie al is: het paradijs van Europa. En tegen het paradijs kan, zo weet iedereen, geen economische waarde op. Caspar Janssen (1962) is schrijver en journalist, onder meer voor de Volkskrant.NOODFONDS39,5miljardOm de noodlijdende Spaanse banken te redden, heeft het Europese noodfonds ESM eerder deze maand miljarden vrijgegeven. Naar vier genationaliseerde banken gaat 37 miljard. Nog 2,5 miljard wordt gebruikt om een 'bad bank' op te richten die slechte leningen van banken opkoopt. De steun is de eerste operatie van het permanente noodfonds.Foto's Hollandse Hoogte, Tino Soriano / National Geographic, Mel Stuart, Ervin Sarkisov, John Warburton-Lee/Corbis, Philippe Roy, Lucas Vallecillos/HH, Hugh Sitton/Corbis",
      "time": "22 december 2012, 00:00",
      "timeofday": "00:00",
      "title": "Viva Espa\u00f1a",
      "year": 2012
    },
    {
      "category": "Archief",
      "count": 57,
      "day": 2,
      "href": "http://www.volkskrant.nl/archief/politieke-elite-zelf-grootste-hindernis~a3537628/",
      "month": 11,
      "text": "POLITIEK RICHT ZICH OP STEEDS KORTERE TERMIJNIn Nederland heerst een tastbaar sentiment van crisis in de democratie. 'Politikverdrossenheit' is het mooie maar treurige Duitse woord. Aan de ene kant een zeer welstandige samenleving, aan de andere kant een merkbaar gevoel dat de dingen de verkeerde kant opgaan. Hoe kijkt u daartegenaan?'Als we het hebben over de toenemende politieke desinteresse, is de sociologische verklaring eenvoudig. Tegelijk met de toenemende sociale ongelijkheid, groeit vooral onder de achtergestelde bevolkingsgroepen het aantal mensen dat niet meer meedoet aan verkiezingen. Zij verwachten niets meer van de politiek. Maar 'Politikverdrossenheit' is een ambivalente houding; men ergert zich, gaat protesteren en wendt zich uiteindelijk af, ofschoon men - ondanks de teleurstellingen\u00a0-\u00a0niet gemakkelijk opgeeft iets te verwachten van de politiek.'Aan de ene kant beleven we in Europa sinds het eind van de Tweede Wereldoorlog een historisch gezien onwaarschijnlijk lange periode van bijna zeventig jaar vrede, vrijheid en toenemende welvaart. In deze tijd zijn achtereenvolgende generaties gewend geraakt aan de rechten en aanspraken die horen bij liberale en welvarende democratie\u00ebn. Vandaag beschouwen we deze verworvenheden als vanzelfsprekend. We koesteren het idee dat we met democratische middelen invloed hebben op de voorwaarden van ons maatschappelijke leven.'Aan de andere kant is de nationale politiek zelf veranderd. De actieradius daarvan is kleiner geworden, naarmate de complexiteit van de samenleving groter werd. Regeringen zijn overgeschakeld van een politiek van de maakbaarheid naar een aanpassingsbeleid op een steeds kortere termijn. Het vermijden van crises is het dominante gedragspatroon geworden. Vandaag de dag is het vooral te wijten aan de economische globalisering dat de speelruimte van de nationale staat ineenschrompelt. De politieke elites worden op allerlei manieren in een keurslijf geperst. Er zijn zoveel belangen, die ook nog eens met elkaar samenhangen, dat men niet meer kan doen dan verder laveren. Angela Merkel belichaamt een type politicus dat van deze nood een deugd heeft gemaakt. Zo sluiten regeringen de ogen voor de uitzonderlijke uitdagingen - bijvoorbeeld de toekomst van Europa - die meer dan ooit een lange adem, moed en politieke visie vragen.'Wat dan van de politiek overblijft, is het zich vastklampen aan de macht. Het lijkt er vaak alleen nog maar om te gaan de volgende verkiezingen te winnen. En precies dat hebben burgers in de gaten, voor wie het recht democratisch te kunnen meebeslissen een natuurlijk verlangen is geworden. Ofwel keren deze burgers zich teleurgesteld van de politiek af, ofwel ze protesteren des te luidruchtiger en eisen meer democratie.'POPULISME IS GEEN NATUURVERSCHIJNSELHet regionale nationalisme steekt in Europa de kop op, bijvoorbeeld in Vlaanderen, Schotland, Noord-Itali\u00eb of Cataloni\u00eb. De solidariteit die u verlangt op een Europees niveau, wordt al niet eens gevoeld in Belgi\u00eb, Groot-Brittanni\u00eb, Itali\u00eb of Spanje. Zoals u schrijft, solidariteit functioneert alleen bij de gratie van wederkerigheid. Is dat niet de essentie van het probleem: mensen weten dat ze hun geld niet terugkrijgen?'Een verstandige politiek is nooit zonder eigenbelang, maar in veel situaties is het noodzakelijk om eerder het gemeenschappelijke langetermijnbelang te volgen dan het eigen kortetermijnbelang. Solidariteit berust op wederkerigheid. Uw beschrijving is treffend. Wij zullen bij de komende verkiezingen voor het Europarlement overal, ook in Duitsland, het rechts-populisme zien opstomen. Desondanks groeit dit potentieel niet eenvoudig als gevolg van een natuurgegeven xenofobie of kwaadsappig etnocentrisme. Zulke reacties zijn over het algemeen het symptoom van politiek en economisch falen, zodat de noodzakelijke sociale zekerheid niet meer wordt geboden. De achtergestelde groepen zijn tegelijk de kwetsbaarste delen van de bevolking, die hun angst voor verlies van status en persoonlijke waardigheid verwerken door zich vast te houden aan vermeende natuurlijke identiteiten.'Maar waarom zouden de verantwoordelijke politieke elites om die reden afzien van pogingen om de door iedereen als problematisch erkende toekomst van Europa \u00fcberhaupt tot thema te maken? Waarom zouden ze niet een strijd voeren om het beste alternatief, waarom zouden ze niet hun best doen voor de door hen als juist erkende weg?'Een gepolariseerde meningsvorming is bij dit thema onvermijdelijk en zelfs wenselijk. In onze Europese maatschappijen hebben we intelligente en relatief goed ge\u00efnformeerde kiezers. Zij moeten het aankunnen om onopgesmukt en direct te worden aangesproken. De eigenlijke hindernis die ik zie, komt van de politieke elites, die moeten zeggen wat ze met Europa willen. Ze zouden van de aanpassingsmodus af moeten, en overschakelen op een politiek met een visie en een uitzicht. Daarbij geldt overigens dat de verantwoordelijkheid van de grote nationale kranten, die nog altijd in de media de politieke leiding hebben, niet kleiner is dan die van de politieke partijen.'NATIONALE STATEN TE KLEIN EN TE MACHTELOOSVolgens u is de economische globalisering de belangrijkste verklaring voor de verzwakking van de nationale politiek. Maar waarom denkt u, als zovelen, dat de globalisering onomkeerbaar is? Zouden we niet moeten accepteren dat nationale grenzen van belang zijn om mensen te beschermen tegen internationale marktkrachten? Tegen het bankwezen zeggen we na de crisis toch ook: we willen kleinere en minder complexe banken?'Economen hebben het scenario van het opbreken van de Europese muntunie doorgerekend en de gevolgen laten zien, die catastrofaal zouden zijn. Dat geldt niet alleen voor de schuldenlanden in het zuiden, maar voor alle eurolanden. Men kan de steeds dichter verknoopte wereldgemeenschap niet meer met een politieke ruk uit elkaar halen zonder de hele infrastructuur van ons dagelijks leven op het spel te zetten.'Het probleem waar het werkelijk om gaat, is veel meer de politieke versplintering van de vergroeide wereldgemeenschap. Op wereldniveau ontstaan problemen die ver boven de nationale staat uitstijgen. Zoals ze zelf zeggen, behartigen nationale staten primair hun eigen belangen. Zonder besluitvorming op een bovenstatelijk niveau zijn ze niet in staat om het in hun gemeenschappelijk belang eens te worden over de oplossing van problemen, die geen van hen alleen kan oplossen.'Dat laat zich bij uitstek beschrijven aan de hand van het voorbeeld dat u noemt. Faillissementen bij banken zouden fatsoenlijk moeten worden afgewikkeld, zodat aandeelhouders en schuldeisers en niet de belastingbetalers worden aangeslagen. Dat is een aspect van de veel te late sanering van het bankwezen.'Maar waarom werkt de vaak beloofde regulering van de financi\u00eble markten niet en zelfs niet binnen de eurozone? Waarom loopt de lang geplande bankenunie met gemeenschappelijke verantwoordelijkheid in geval van een bankenafwikkeling steeds weer vast op de bezwaren van de een of andere regering? Onze nationale staten zijn te klein en te machteloos geworden om de langetermijnbelangen van hun burgers nog in hun eentje te kunnen beschermen.'POLITICI ONTWIJKEN BELANGRIJKSTE VRAAGEr is duidelijk geen Europees sentiment onder de eurolidstaten. U schrijft dat onze leiders niet durven zeggen dat vormen van economische overdrachten noodzakelijk zijn. Terwijl we weten dat landen lid worden van de EU, alleen vanwege die overdrachten. Hoe gaat u uw mede-Duitsers overtuigen?'Ik zou de vraag anders stellen, als u het goed vindt. Het zijn immers de experts die voorspellen dat de economische onevenwichtigheden in de eurozone scherper zullen worden als de muntunie niet wordt uitgebouwd tot een politieke unie. Ik citeer slechts een zin uit een onlangs in Die Zeit verschenen opinie van gerenommeerde economen, juristen en politicologen: 'De muntunie kan zonder gecontroleerde overdracht-elementen niet langdurig stabiel worden.' En dat veronderstelt een 'kwaliteitssprong naar integratie'. Dat is een goed onderbouwde, maar controversi\u00eble opvatting. Ik heb niet zozeer kritiek op de mensen die een ander standpunt huldigen, maar op de stoere kortzichtigheid van onze regeringen, die een dermate existenti\u00eble vraag niet eens openlijk durven opwerpen. Uit angst voor hun eigen kiezers maken ze hun perspectiefloze Europese politiek los van de meningsvorming in het nationale publieke debat.'PROBLEMEN ALLEEN SAMEN OP TE LOSSENAls ik naar de EU kijk, zie ik dat de kwetsbare groepen het slachtoffer zijn van de internationalisering. In Nederland kiezen deze bevolkingsgroepen heel links of heel rechts, of ze stoppen helemaal met stemmen. Wat heeft u hun te bieden? Overvragen we deze mensen niet als we voortgaan met het proces van Europese integratie?'Wij draaien in een kringetje. Zou de situatie van groeiende ongelijkheid, waarvan u de gevolgen correct beschrijft, niet juist de aanleiding moeten zijn om over een andere politiek na te denken? En als de huidige neoliberale politiek niet veranderen kan zonder de bereidheid van de internationale markten om te investeren in gevaar te brengen, dan dringt de gedachte zich toch op dat de machtspositie van de politiek ten opzichte van de markt moet worden versterkt? En dat is alleen maar mogelijk als de politiek datgene wat ze aan handelingsruimte op nationaal gebied verloren heeft, op bovennationaal gebied terugwint.'In de eurozone kan het onderlinge vertrouwen van de volkeren alleen toenemen als hun duidelijk wordt gemaakt dat de problemen alleen gemeenschappelijk kunnen worden opgelost. Tot dusver hebben we een agenda waarin het ene volk tegen het andere wordt opgehitst, omdat verdelingsvraagstukken worden vermengd met identiteitsvraagstukken.'Ondertussen worden hele generaties jongeren aan hun lot overgelaten. Daarvoor dragen de door ons gekozen regeringen van de eurozone nu al de verantwoordelijkheid.'SYMPOSIUMJ\u00fcrgen Habermas krijgt ErasmusprijsOp 6 november wordt de Duitse filosoof en socioloog J\u00fcrgen Habermas (84) bekroond met de Erasmusprijs, een onderscheiding voor personen of instellingen die een bijzondere bijdrage hebben geleverd aan de cultuur of sociale wetenschappen. De jury looft zijn bijdrage aan het debat over de toekomst van de democratie.Habermas is zowel kritisch als hoopvol over de toekomst van een democratisch Europa. 'Alleen euroscepsis verenigt de Europese burgers', stelt hij. Tegelijkertijd is meer samenwerking tussen de lidstaten 'noodzakelijk om het Europese project te redden'.Op 5 november spreekt Habermas op een symposium bij de KNAW in Amsterdam over de toekomst van de democratie. Voor deze lezing zijn geen kaarten meer beschikbaar. Een live-stream is te volgen via knaw.nl.",
      "time": "2 november 2013, 00:00",
      "timeofday": "00:00",
      "title": "Politieke elite zelf grootste hindernis",
      "year": 2013
    },
    {
      "category": "Buitenland",
      "count": 51,
      "day": 15,
      "href": "http://www.volkskrant.nl/buitenland/japan-vraagt-eu-nu-toch-om-hulp~a1860265/",
      "month": 3,
      "text": "De laatste ontwikkelingen:19:44 uur:Japan heeft de Europese Unie gevraagd om steun bij het verlenen van hulp aan slachtoffers van de aardbeving en de tsunami. Dat heeft voorzitter Jos\u00e9 Manuel Barroso van de Europese Commissie\u00a0 gezegd.\u00a0 Maandag had Japan de EU nog gevraagd voorlopig geen hulpgoederen of experts te sturen, omdat het moeilijk zou zijn hulpverleners in het rampgebied te krijgen. Het is niet bekend waarom Tokio hulp van de EU nu wel accepteert. Barroso zei dat de EU Japan een geco\u00f6rdineerd aanbod voor hulp gaat doen.19.20 uur:Het Witte Huis laat weten dat het de Amerikanen die zichint Tokio bevinden vooralsnog niet adviseert om de stad te verlaten.19.05 uur:De Amerikaanse centrale bank (Fed) is niet bang voor inflatie als gevolg van de aardbeving en nucleaire crisis in Japan. De Fed leende zeshonderd miljard dollar van Japan om de Amerikaanse economie te stimuleren. Dat programma gaat gewoon door, meldt persbureau AP.18.10 uur:Luchtvaartmaatschappij KLM vliegt vandaag niet naar Tokio, zoals gepland. Het toestel dat naar Tokio zou vliegen, wijkt uit voorzorg uit naar Osaka, liet een woordvoerster weten.17.59 uur:De Amsterdamse beurs is dinsdag flink lager gesloten. De koersduikeling op de beurs in Tokio en de angst voor een nucleaire ramp in Japan veroorzaakten een zeer negatieve stemming onder beleggers.De AEX-index daalde 8,23 punten, ofwel 2,3 procent, tot 348,09 punten. De MidKap-index verloor 2,2 procent tot 604,74 punten. De grote Europese beurzen van Londen, Parijs en Frankfurt sloten 1,4 tot 3,2 procent in de min.17.48 uur:Uit Japan ge\u00efmporteerde producten worden allemaal bij binnenkomst in Nederland gecontroleerd op straling. Dat heeft de nieuwe Voedsel en Waren Autoriteit (nVWA) dinsdag laten weten. Het gaat vooral om levensmiddelen en diervoeding. Overigens importeert Nederland weinig Japanse producten.17.35 uur:Het hoofd van het internationaal atoomagentschap IAEF heeft tijdens een persconferentie gezegd dat er 'een kans bestaat dat de kern van reactor 2 van Fukushima beschadigd is'. Hij stelt dat 'de schade op vijf procent wordt geschat'.17.27 uur:De radioactieve pluim kan wel degelijk Tokio bereiken. Dat stellen een aantal wetenschappers van de Unie van Bezorgde wetenschappers.17.17 uur:Radio Nederland Wereldomroep en de publieke satellietzender BVN fungeren sinds dinsdag als calamiteitenzenders voor Nederlanders die in Japan verblijven. Nederlandse emigranten, expats en vakantiegangers ter plekke worden op de hoogte gehouden met extra nieuwsuitzendingen en specifieke informatie over de levensomstandigheden in Japan.De radio-uitzendingen zijn ter plekke te beluisteren via de korte golf en internet. De tv-zender BVN zendt extra nieuwsuitzendingen van de NOS en de VRT uit. Op de website van de Wereldomroep kunnen Nederlanders relevante informatie vinden over de veiligheidssituatie, reisvoorschriften van het ministerie van Buitenlandse Zaken en adviezen bij stralingsgevaar.17.10 uur:AP meldt dat leiders van de EU een akkoord hebben bereikt over een stresstest voor alle Europese kerncentrales.17.00 uur:De situatie in reactor nummer 2 is verbeterd. Er is weer een goede hoeveelheid koelwater aanwezig. Gisteren waren er nog ernstige problemen en kwamen een aantal splijtstofstaven bloot te liggen, waarop de reactor werd gekoeld met zeewater.16.51 uur:Volgens de man die verantwoordelijk is voor de pr van het Japanse kabinet zullen Amerikaanse teams vanaf morgen hulp verlenen in Fukushima. Hij zei dit viaTwitter.16.40 uur:De Amerikaanse minister van Financi\u00ebn, Robert Geithner heeft hulp aangeboden aan Japan. De aandelenkoersen van het land zijn de afgelopen dagen gekelderd, ook de overige economische schade is enorm.16.28 uur:De wind in Japan staat nog steeds gunstig. Dat betekent dat radioactieve straling die vandaag is vrijgekomen, uitwaaiert over de oceaan en niet over het Japanse vasteland.16.15 uur:Het is onduidelijk of de aardbeving van vanmiddag iets te maken heeft met de beving van vorige week. Volgens de meteorologische dienst van Japan liggen de epicentra daarvoor erg ver uit elkaar.16:01 uur:Nieuwe beelden van de enorme verwoestingen die de tsunami heeft aangericht.Bekijk dit YouTube-filmpje. Endeze beeldenvan twee mensen die nog konden worden gered. Enhierenhiernog een keer de inmiddels beroemde, indrukwekkende eerste beelden van de allesvernietigende golven.15.55 uur:De explosie in reactor nummer 2 van gisteren 'kan het primaire reactorvat hebben beschadigd'. Dat meldt het internationaal atoomagentschap IAEA. Reactors nummer 1 en 3 van Fukushima 1 lijken nog wel in tact.15.51 uur:Leeshierwaarom het slikken van jodiumpillen in Nederland geen zin heeft en zelfs slecht voor je kan zijn.15.50 uur:De Amerikaanse marine zal enkele oorlogsschepen die nu richting Japan gaan, positioneren langs de westkust. Er wordt niet doorgevaren naar de oostkust vanwege het stralingsgevaar.15.40 uur:Volgens de IAEA zijn alle units in de centrales van Fukushima, Onagawa en Tokai in een 'veilige en stabiele' conditie. Wel wordt er een no-flyzone ingesteld in een cirkel van dertig kilometer rondom de Fukushima-centrale.15.39 uur:De naschok van een uur geleden, waren eigenlijk twee naschokken die vlak na elkaar gebeurden.15.35 uur:Het Japanse elektriciteitsbedrijf Tepco overweegt de hulp van het Japanse of Amerikaanse leger in te roepen om vanuit helikopters water op het oververhitte koelbad van een reactor in Fukushima te droppen.Het gebruik van helikopters wordt overwogen omdat het risico van stralingsbesmetting door een benadering over de grond te groot is. Ook zou het droppen van water vanuit de lucht effectiever zijn.Het waterbad waarin de gebruikte brandstofstaven van de reactor worden bewaard zou koken. Als het water verdampt komen de staven bloot te liggen en kan er veel meer radioactiviteit vrijkomen.15.31 uur:Reuters meldt nu dat meerdere militairen van de Amerikaanse legerbasis in Yokosuka positief hebben getest op radio-activiteit. De militairen helpen mee met de reddingswerkzaamheden. De gevonden waardes zijn echter niet gevaarlijk voor de volksgezondheid.15.18 uur:Nederlanders in de Japanse regio Kanto, de hoofdstad Tokyo en de gebieden ten noorden en noordoosten daarvan krijgen het dringende advies daar uit voorzorg weg te gaan. Dat zei minister Uri Rosenthal van Buitenlandse Zaken dinsdag in het vragenuurtje in de Tweede Kamer.15.11 uur: Volgens persbureau AFP zijn verschillende landen begonnen met het screenen van passagiers uit Japan. Ze worden getest op radioactiviteit. Tot nu toe is dit nog niet gemeten.14.56 uur:De VS hebben radioactiviteit gemeten bij hun militaire basis in Yokosuka. De gemeten waardes zijn vooralsnog laag. Het leger adviseert het personeel om voorzorgsmaatregelen te nemen.14.53 uur:Volgens de lokale politie heeft de naschok geen schade veroorzaakt. De beving met een kracht van 6.0 duurde ongeveer 10 seconden.14.45 uur:Een nieuwe aardbeving met een kracht van 6.0 op in het oosten van Japan. De dichtstbijzijnde grote stad is Shizuoka. Dit is \u00e9\u00e9n van de krachtigste naschokken tot nu toe. De beving werd gevoeld tot in Tokio, waar gebouwen heen en weer bewogen.Volgens de zender NHK is er geen gevaar voor een tsunami.Bekijk delivestreamhier.14.40 uur:China bereidt een massale evacuatie van Chinezen uit Noord-Oost Japan voor.14.35 uur:Reuters meldt dat het grootste nutsbedrijf van Japan overweegt om de stroomvoorziening dit weekend gedeeltelijk stil te leggen. Tokyo Electric Power Co. verwacht verder dat de vraag naar stroom de komende dagen groter zal zijn dan het aanbod.14.32 uur:Leeshierterug, wat er vandaag is gebeurd in de Fukushima-centrale.14.25 uur:Oostenrijkverplaatst haar ambassade in Japan van Tokyo naar het zuidelijker gelegen Osaka, meldt AFP.14.15 uur:In de categorie triviaal. Persbureau ANP stelt fervente gamers gerust: 'De lancering van Nintendo 3DS van de Japanse computergigant Nintendo in Nederland ondervindt geen hinder van de aardbeving en tsunami in het Aziatische land.'14.09 uur:In het vrijdag door een zeer zware aardbeving getroffen gebied in Japan worden geen Nederlanders meer vermist. Dat heeft een woordvoerder van het ministerie van Buitenlandse Zaken in Den Haag dinsdag gezegd. Maandagavond werd bericht dat er nog drie Nederlanders 'zoek' zijn.14.05 uur: Even een overzicht: wat is er ook alweer in welke reactor gebeurd?Fukushima\u00a0 1Reactor  1 -\u00a0 De koeling is kapot, gedeeltelijke meltdown, stoom is ontsnapt, waterstofexplosie, zeewater naar binnen gepompt.Reactor 2 - De koeling is kapot, zeewater naar binnen gepompt, splijtstofstaven zijn tijdelijk blootgesteld, schade aan omhulsel, zorgen om potenti\u00eble meltdown.Reactor 3: De koeling is kapot, vrees om meltdown, stoom is ontsnapt, zeewater naar binnen gepompt, waterstofexplosie, hoge waardes van radioactiviteit gemeten.Reactor 4: In onderhoud ten tijde van ramp, een brand (waarschijnlijk) veroorzaakt door waterstofexplosie, vrees voor te weinig koelwater.Reactor 5 en 6: In onderhoud ten tijde van ramp.Fukushima  2Reactor 1, 2 en 4: Koeling is kapot, reactor is stilgelegd.Reactor 3: stilgelegd.13.57 uur:Naar de speciale telefoonnummers die Aegon vrijdag heeft geopend voor Nederlandse toeristen die met een reisverzekering van de verzekeraar naar Japan gaan of daar verblijven, is weinig gebeld. Dat heeft een woordvoerster dinsdag gezegd.Vrijdagavond kwamen er tien telefoontjes binnen. Sindsdien is er nog twee keer gebeld. Een keer door iemand die weg wilde uit Japan en een keer door iemand die zijn reis wilde annuleren.Nummer 088-344 0000 is voor mensen in Japan. Wie nog in Nederland is en vragen heeft over een aanstaande reis naar Japan, kan terecht op 070-344 77 88.13.49 uur:Ingeblikt eten, batterijen, brood, flessen water. Alles wat er nog beschikbaar is vliegt de schappen uit in de winkels in Japan.Bekijk de fotospecial.13.47 uur:De autoriteiten in Japan hebben het dodental als gevolg van de zware aardbeving en de daarop volgende tsunami bijgesteld tot zeker 3.373. De stoffelijke overschotten van deze mensen zijn geborgen of getraceerd, zo meldde de politie in het Oost-Aziatische land dinsdag.Het staat vast dat het dodental nog hoger uitvalt. Op dit moment staan 6.746 personen als vermist geregistreerd.13.44 uur:Checkhiereen live geigerteller, die zo'n vijftien kilometer ten oosten van Tokyo de straling registreert. Dit is op 400 kilometer van de stad Sendai.13.30 uur:Het Franse bureau voor nucleaire energie geeft de ramp in januari een zes op een schaal van zeven. Alleen Tsjernobyl kreeg ooit een zeven. Hiermee noemt het bureau dit een 'serieus ongeluk, waarbij een significante hoeveelheid radioactief materiaal vrijkomt'.13.28 uur:Op de beurs in Oslo bleven dinsdag de aandelen van de Noorse zonne-energiegroep REC stijgen. Bij sluiting van de beurs maandag noteerde het aandeel al een plus van ruim 10 procent, terwijl de beurs als geheel de dag afsloot met een verlies van 0,9 procent.13.20 uur:De stralingsniveaus bij de kerncentrale van Fukushima zijn scherp gedaald, volgens het VN-atoomagentschap IAEA. Eerder vandaag werden waarden gemeten van 11.9 milisieverts per uur, zes uur later was dat gedaald tot 0,6 milisieverts, volgens het IAEA. Milisieverts drukken de mate uit waarin het lichaam schade ondervindt van straling. Normaal gesproken wordt een mens blootgesteld aan 2 tot 3 milisieverts per jaar aan 'natuurlijke straling'.13.03 uur:Het Internationaal Atoom Energie Agentschap (IAEA) van de Verenigde Naties maakt bekend dat er 150 mensen n de gaten gehouden worden vanwege stralingsbesmetting. Bij 23 van hen zijn ontsmettingsmaatregelen genomen.13.01 uur:De stralingsniveaus in hoofdstad Tokio zijn tien keer zo hoog als normaal, meldt de Japanse overheid, maar er is geen gevaar voor de volksgezondheid.12.57 uur:De Duitse luchtvaartmaatschappij Lufthansavliegt wegens het mogelijke stralingsgevaar niet meer op Tokio.12.54 uur:In Tokio gaat de stroom oprantsoen. Tohoku Electric Power Co. heeft dit besluit genomen in verband met elektriciteitstekorten door de gevolgen van de aardbeving. Dagelijks zullen bepaalde delen van de stad op gezette tijden worden afgesloten. De maatregel zal zeker tot het einde van april duren.12.40 uur:Het ministerie van Buitenlandse Zaken heeft het reisadvies naar Japan aangescherpt. Sinds dinsdag worden alle niet-essenti\u00eble reizen naar het land ontraden, meldt het ministerie. Eerder ging het alleen nog om bepaalde delen van het land.Naar Tokio en de gebieden ten noorden en noordoosten daarvan worden alle reizen ontraden. Het ministerie adviseert Nederlanders deze gebieden te verlaten.12.38 uur:De Amerikaanse marine heeftfoto'sgepubliceerd van opruimwerkzaamheden in Azi\u00eb.12.28 uur:Het offici\u00eble dodental van de ramp in Japan staat nu op 2.734. Verwacht wordt dat dit nog veel verder zal stijgen.12.15 uur:De vluchtelingen en reddingswerkers gaan een koude nacht tegemoet. Rondom Sendai worden temperaturen rond het vriespunt verwacht.12.09 uur:Lokale media meldden dat er gisteren alleen in Miyagi al tweeduizend stoffelijke overschotten zijn gevonden door medewerkers van reddingsdiensten.11.59 uur:CNN meldtdat de verbruikte splijtstofstaven die bij reactor 4 in Fukushima lagen opgeslagen, verbrand zijn. Daarbij zou meer straling vrijgekomen zijn. Die staven zetten ze na gebruik in een soort zwembad, om af te koelen voordat ze worden getransporteerd. De poel waarin ze lagen opgeslagen, stond eerder vandaag ook in brand, maar de staven blijven warmte produceren.Zijn deze verbruikte staven radioactief afval?Volkskrant-redacteur Michael Persson:Gevoelig puntje. Die staven worden soms nog 'opgewerkt', wat betekent dat het nog aanwezige uranium opnieuw wordt gebruikt. Daarom noemen sommige nucleaire liefhebbers de staven liever grondstoffen.\u00a0 Maar andere centrales gooien ze inderdaad gewoon weg, omdat opwerken duurder of omslachtiger is dan nieuwe staven erin stoppen. Ik weet niet zo direct wat de Japanse filosofie is.Houd het toch maar gewoon op afval. Of je het nou recyclet of niet: oud papier is oud papier.11.50 uur:Duitslandsluit alle kerncentrales die voor 1980 gebouwd zijn, zei bondskanselier Angela Merkel vandaag. Het langer openhouden van centrales in het land was al lang een gevoelig punt, maar leidde tot nieuwe protesten na de situatie in Japan. Dat is de reden dat de oude centrales nu gesloten zijn. Het gaat om zeven centrales, die in eerste instantie voor drie maanden worden gesloten.11.34 uur:De Japanse nieuwszender NHK meldt dat er nog 50.000 mensen worden vermist in Japan, na de verwoestende aardbeving en de daaropvolgende tsnuami van afgelopen vrijdag. Een groot probleem is de mogelijkheid van infectieziekten in sommige delen van het land, omdat er een tekort is aan ontsmettingsmiddelen als alcohol.11.11 uur:Volgens de World Meteorological Organisation, het weerinstituut van de Verenigde Naties, is er geen gevaar (meer) van de radioactieve wolk die richting hoofdstad Tokio leek te drijven. De wolk, vrijgekomen na de brand in reactor 4 vannacht, drijft volgens de VN nu de andere kant op, over de oceaan. Wel wordt er gewaarschuwd voor veranderende weersomstandigheden.11.10 uur:Ondanks geruststellende woorden van de Japanse autoriteiten hebben Japanse gebruikers van met name sociale media maar een boodschap voor buitenlanders in het land: ga er weg.11.08 uur:Alle inwoners van de stad Soma wordt aangeraden binnen te blijven, vanwege stralingsgevaar. De meeste inwoners zijn overigens al vrijwillig vertrokken uit de stad, zegt de burgemeester op de Japanse nieuwszender NHK.'We zijn niet eens in staat onze doden te bergen', zei de burgemeester verder.10.59 uur:Eerder werd al gemeld dat een poel waar verbruikte splijtstofstaven worden opgeslagen, ook in brand heeft gestaan. Die brand is geblust, maar het water in de poel kookt mogelijk. Daardoor zouden de verkoelende waterniveaus in de poel bij reactor 4 van de centrale dalen.10.56 uur:De Amerikaanse overheid heeft een mailadres opengesteld voor Amerikanen die willen weten waar hun familieleden in Japan zijn: japanemergencyusc@state.gov. De organisatie CouchSurfing, waar mensen elkaar kunnen ontmoeten om bij elkaar te overnachten,maakt een lijstvan mensen die evacuees kunnen opvangen.10.52 uur:Persbureau Reuters citeert enkele deskundigen, die ervoor waarschuwen dat radioactieve deeltjes in de voedselketen terecht komen. Dat zou kunnen leiden tot verschillende soorten kanker. Maar, zegt Lam Ching-wan, chemist aan de universiteit van Hong Kong, er moeten eerst meer nauwkeurige metingen worden gedaan voordat een goede risicoinschatting gedaan kan worden.10.46 uur:Bekijk onderaan dit blog een livestream van de uitzending van de Japanse nieuwszender NHK, in het Engels.10.44 uur:Reddingswerkershebben dinsdag een vrouw en een man levend onder het puin vandaag gehaald, meldde nieuwszender NHK. Een 70-jarige vrouw overleefde vier dagen in haar ingestorte huis in de plaats Otsuchi. Een man, wiens leeftijd en woonplaats nog niet werden genoemd, werd eveneens gered nadat hij vrijdag was overvallen door de zware aardbeving.10.43 uur:Volgens het Japanse persbureau Kyodo zijn de stralingsniveaus bij hoofdstad Tokio inmiddels tien keer hoger dan normaal.10.42 uur:Volgens TEPCO, de beheerder van de kerncentrale in Fukushima, zijn er tot nu toe 750 medewerkers ge\u00ebvacueerd. er zijn er nog 50 achtergebleven, de vraag is hoe lang die kunnen blijven.10.40 uur:De NOS en RTL halen hun verslaggevers uit Japan, vanwege de dreiging van straling en de moeilijkheden om hun werk te verrichten in het land vanwege het gebrek aan middelen.Correspondent Hans Moleman van de Volkskrant blijft vooralsnog in Tokio. Hij heeft wel een auto gehuurd zodat hij snel naar het zuiden kan rijden als de situatie daarom vraagt.Een woordvoerder van NRC Handelsblad zei vandaag datIndonesi\u00ebcorrespondent Elske Schouten zich nog in Japan bevindt. 'We hebben vandaag nog geen contact met haar gehad en bekijken de situatie van uur tot uur.' Volgens de zegsman zit Schouten op een veilige plek in het noorden van het land. 'Als ze terug wil, kan dat natuurlijk.'10.28 uur: De situatie tot dusver:Reactor 4 in de kerncentrale Fukushima Ivloog vannacht in brand. De brand is inmiddels geblust, maar er is meer radioactiviteit vrijgekomen. Het stralingsniveau is nu is opgelopen tot 400 millisievert per uur. De kernreactoren 5 en 6 van de centrale\u00a0 kampen met lichte temperatuurstijgingen. Dat meldde de woordvoerder van de Japanse regering vandaag.Eerder waren er nog geen problemen met reactoren 5 en 6. Wel deden zich sinds de zware aardbeving en de tsunami van afgelopen vrijdag vier explosies voor in andere reactoren van Fukushima I.Het stralingsniveau is volgens de regering nu gevaarlijk voor de volksgezondheid. In een straal van 30 kilometer rond de centrale wordt iedereen die niet is ge\u00ebvacueerd, verzocht binnen te blijven.TokioIn Tokio is vandaag verhoogde radioactiviteit in de buitenlucht gemeten. Het stralingsniveau is volgens het gemeentebestuur echter niet schadelijk voor de volksgezondheid. Maar door het draaien van de wind wordt nog meer gelekte radioactiviteit richting de hoofdstad geblazen, die op zo'n 250 kilometer ten zuidwesten van de gehavende kerncentrale ligt.Inwoners beginnen in paniek te raken.PremierDe Japanse premier Naoto Kan heeft vandaagwoedend gereageerdnadat hij veel te laat zou zijn ge\u00efnformeerd over de meest recente explosie in de kerncentrale Fukushima I. 'Tv-zenders berichtten over een explosie. Maar mijn kantoor kreeg een uur lang geen enkele informatie', zei Kan in een overleg tegen de eigenaren van de kerncentrale.Paniek op beurzenDe dreiging van een nucleaire ramp in Japan zorgde vanochtend voorpaniek op de Europese beurzen. Na de enorme koersverliezen in Tokio deden beleggers ook hun Europese aandelen bij de opening van de handel op grote schaal van de hand.",
      "time": "15 maart 2011, 10:36",
      "timeofday": "10:36",
      "title": "Japan vraagt EU nu toch om hulp",
      "year": 2011
    },
    {
      "category": "Archief",
      "count": 51,
      "day": 30,
      "href": "http://www.volkskrant.nl/archief/nederland-is-groener-geworden-nu-de-rest-van-de-wereld-nog~a1524863/",
      "month": 12,
      "text": "In het jaar 2000 had ik een auto en nu niet meer - in dat opzicht is de wereld er schoner op geworden. Over die auto straks meer. Maar er is meer gebeurd, het afgelopen decennium. Zijn we wat opgeschoten? Wie terugkijkt op de laatste tien jaar duurzaamheid kan niet om de man heen die het decennium als een loser begon. Nadat Al Gore in 2000 de Amerikaanse presidentsverkiezingen had verloren van George W. Bush, stortte hij zich in het lezingencircuit. Zijn belangrijkste thema: de klimaatverandering. Die lezingen mondden in 2005 uit in de documentaire An Inconvenient Truth, waarvoor Gore een Oscar en een Nobelprijs kreeg. Een goeroe was opgestaan.  Toen Gore op 14 oktober 2008 Nederland bezocht, was dat een gebeurtenis van de eerste orde. Bijna duizend mensen telden 400 of 600 euro neer om in de hallen van Joop van den Ende in Aalsmeer naar een toespraak te kunnen luisteren, en ze hingen aan Gores lippen. Zakenmensen, politici, gewone fans: ze gingen verlicht naar huis, en zouden de wereld gaan veranderen. Overal ontstonden nieuwe initiatieven. De campagne HIER kwam, een samenwerkingsverband van milieuorganisaties en de Postcodeloterij, om de consument te doordringen van het groene evangelie. Clubs als Urgenda en ondernemers als Annemarie Rakhorst en Ruud Koornstra bloeiden op, met hun duurzame gebouwen en ledlampen. Groene adviseurs en duurzame startups schoten  als paddestoelen uit de grond, vaak opgericht door jonge ingenieurs en bedrijfskundigen van onder de 30, die elkaar tegenkomen op internet, op duurzame-filmfestivals, op klimaatneutrale feestjes. Want ook al is de klimaatverandering een grote bedreiging, je mag best blijven lachen, is het idee. 'Het is echt anders dan de milieubeweging van de vorige eeuw', zegt Egbert Tellegen, hoogleraar aan de Universiteit Utrecht. In het onlangs verschenen boek Groene Herfst, een halve eeuw milieu, constateert hij dat de nieuwe 'activisten' de problemen vooral positief benaderen. 'Actie is uit. Milieuproblemen zijn niet iets om tegen te protesteren, maar om op te lossen. En je kunt er nog geld mee verdienen ook.' Groen en geld bleken samen te gaan, zo werd de afgelopen jaren inderdaad duidelijk. Na de opkomst van de kleine clubs ontdekten ook gevestigde multinationals dat duurzaamheid een verkoopargument kan zijn. Philips zette groot in op led-lampen, Unilever kocht duurzame merken als Ben & Jerry's en concludeerde vorige maand nog na doorlichting van 1.600 producten dat het de productieketens sterk kan verduurzamen: in 2020 zal nog maar de helft van de huidige hoeveelheid CO2 worden uitgestoten en worden alle agrarische grondstoffen betrokken van de agrarische landbouw. 'Het is onze license to grow',  zei Anniek Mauser, hoofd duurzaamheid bij Unilever Benelux. 'Je ziet een enorme verschuiving in de markt, we zien dat hier vraag naar komt. Duurzaamheid komt steeds hoger bij consumenten op de agenda. Ze willen er geen grote offers voor brengen, maar als het een makkelijke keuze is, willen ze graag kiezen voor producten waar ze zich goed bij voelen.' Daar komt nog iets bij, zegt Donald Pols, hoofd van het klimaatprogrammma  van het Wereldnatuurfonds (WNF). 'Bedrijven moeten op internationale markten concurreren, die worden gekenmerkt door grondstoffenschaarste. Duurzaamheid,  in de zin van effici\u00ebntie en de zoektocht naar andere grondstoffen, wordt dan van milieu-issue tot economisch issue.' Symbolisch voor de nieuwe rol van het bedrijfsleven is het einde van het duurzame pionierscentrum De Kleine Aarde in Boxtel, dat in november na 38 jaar de deuren sloot. 'We zijn ingehaald door de tijd', zei directeur Martijn Messing van De Kleine Aarde. 'Duurzaamheid heeft de laatste jaren een enorme vlucht genomen. De nieuwe ecologische woonwijken zijn moderner dan de installaties van De Kleine Aarde.' Bedrijven die het initiatief nemen, en ngo's en overheid die volgen: dat is de erfenis van dit eerste decennium, zegt Pols.  'Zeker in Nederland zijn de overheid en ngo's niet meer degenen die de agenda bepalen.' Je merkt dat aan de belangstelling van bedrijven voor het ClimateSavers-programma, zegt hij. 'Daarin maken we ambitieuze duurzaamheidsafspraken met concerns. Tijdens de tien jaar van het bestaan van dat programma was tot voor kort geen enkel Nederlands bedrijf ge\u00efntereseerd. Nu komen ze naar ons toe, en zijn we er met vijf in gesprek.' De eerste die vorige maand zo'n goedkeuringsstempel heeft gekregen van het WNF is energiebedrijf Eneco. Bestuursvoorzitter Jeroen de Haas van Eneco verklaarde bij die gelegenheid dat de overheid een bescheidener rol past, omdat zij niet meer de bron is van verandering. 'Van links tot rechts denken politici dat het zonder hen niet lukt. Ze vergissen zich. Ze torsen de last van het leiderschap met zich mee.' Natuurlijk moet de rol van de overheid het afgelopen decennium (en de decennia daarvoor) niet worden uitgevlakt. Door het stellen van normen, in Den Haag zowel als in Brussel, zijn nogal wat groene ontwikkelingen afgedwongen die voorheen onmogelijk leken. Auto's zijn stukken zuiniger geworden, de uitstoot van stikstofoxiden en zwaveloxide bij energiecentrales en fabrieken is sterk teruggedrongen, nieuwbouwwoningen vergen twee tot drie keer zo weinig verwarming als de huizen van nog maar twee decennia geleden. Subsidies voor hernieuwbare energie hebben tot de bouw van windmolens op land en in zee geleid, en tot de bijstook van hout en koffiebonenschillen in kolencentrales. Dankzij die steun is het aandeel groene energie het afgelopen decennium verviervoudigd. 'Zo bezien zijn we anno 2010 veel verder dan in 2000', zegt Tweede Kamerlid Diederik Samsom (PvdA). Hij wijst ook op de techniek, die 'vooruitgespoten' is dankzij normeringen (auto-industrie) en subsidies (grotere vraag, dus schaalvoordelen in wind- en zonne-energie). 'Dit decennium hebben met name wind en zonne-energie indrukwekkende groeipercentages laten zien,  al hadden echte fans nog sneller vooruit gewild.' Is die rol van de overheid dan nu ineens uitgespeeld? Je zou toch nog veel meer kunnen verplichten of normeren? Een minimaal aandeel groenestroombronnen in de elektriciteit bijvoorbeeld, zoals is voorgesteld? 'Klopt', zegt Pols, 'maar het gaat erom van wie die suggestie voor een minimaal aandeel groene stroom kwam: van de grote energiemaatschappijen Eon, RWE, Electrabel. Die nemen het initiatief, en dan volgt de overheid. Dat is fundamenteel anders dan in de vorige eeuw, toen de milieubeweging misstanden aankaartte, en de overheid maatregelen nam. De bedrijven waren onwillig, nu zijn ze bereidwillig.' Dat vergt ook een andere rol van de overheid, een rol waaraan met name het ministerie van Economische Zaken nog niet gewend is, stelt Pols. Een rol waarbij bedrijven gefaciliteerd worden in hun groene gedrag. 'Een land als China heeft die slag allang gemaakt. Daar zijn de groene issues economische issues. Ze zijn voortdurend bezig met alternatieve energiebronnen, niet omdat ze de wereld willen redden, maar omdat ze het anders niet redden.' Zover is het in Nederland dus niet. Juist door de economische dip is de groene revolutie, die na het uitbreken van de crisis werd voorspeld, uitgebleven. 'Wat betreft de maatschappelijke urgentie zijn we sinds 2000 niet genoeg, of zelfs helemaal niets opgeschoten', analyseert Samsom. De voormalige Greenpeace-campagneleider wijt dit aan de golfbeweging die het milieubewustzijn sinds de jaren zestig maakte: een conjunctuur van de duurzaamheid, die los staat van de economische conjunctuurbeweging. 'De hoogtepunten van dat milieubewustzijn zitten begin jaren zeventig, eind jaren tachtig, halverwege de jaren negentig en ergens in de tweede helft van dit decennium, zo'n beetje rond de film van Al Gore en de bizarre olieprijsstijging', zegt Samsom. 'Normaal ligt elke dip hoger dan de vorige, maar ik vrees dat we nu lager zitten dan in 2001, toen milieu ook laag op de maatschappelijke agenda stond, in het kielzog van de Fortuynrevolte. Die unieke daling houdt waarschijnlijk verband met de unieke dip waarin de economie zich in bevindt, maar het blijft niettemin zorgelijk. Zonder maatschappelijke druk zal de ontwikkeling van een duurzame economie niet snel genoeg gaan om ernstige klimaatverstoring of oprakende hulpbronnen voor te blijven, met alle gevolgen van dien.' Ook Pols signaleert minder milieubewustzijn in de samenleving, maar ziet daarvoor nog andere oorzaken dan alleen het economische  klimaat. 'Het milieu is minder ingebed in de samenleving, want het milieu is geprofessionaliseerd, meer een sector dan een beweging. Een van de gevolgen is dat de Nederlandse bevolking relatief weinig urgentie hecht aan klimaatverandering. Dit pakt slecht uit voor het beleid, aangezien politici hun agenda voor een deel laten bepalen door de bevolking.' En toch: Unilever signaleert een 'marktverschuiving' naar duurzame waar, en de omzet van biologische producten stijgt elk jaar met 10,            12 procent. Hoe valt dat te rijmen met die gesignaleerde ecologische desinteresse? Pols denkt dat dit een kwestie van schaal is. Het klimaatprobleem is letterlijk ongrijpbaarder dan een pak biologische melk. 'Wie een pak biologsiche melk koopt, ziet meteen de koe voor zich, die daarvoor in de wei heeft gestaan. De gevolgen van je daden zijn zichtbaar. Bij klimaatverandering is dat niet zo. Je kunt mensen wel vragen een ledlamp te kopen, maar zo'n actie staat in geen verhouding tot de enormiteit van het probleem.' Opvallend genoeg maken inwoners van vooral de opkomende landen zich wel zorgen over de opwarming van de aarde. Uit een onderzoek van de bank HSBC blijkt dat zeker de helft van de Chinezen en Brazilianen zich daarover druk maakt. In Nederland ligt dat aandeel op ongeveer 17 procent, blijkt uit een vergelijkbare analyse van onderzoeksbureau Nielsen. Een verklaring wordt niet gegeven, maar kennelijk is de enormiteit van de opwarming in die landen, met hun stormen en overstromingen, beter voorstelbaar dan in Nederland.  In datzelfde onderzoek wordt ook de trend zichtbaar waar Samsom het over heeft. Na een top in de klimaatzorgen in 2007, het jaar van Gore, zakte dat bewustzijn stevig in, om dit jaar (na het crisisjaar 2009) weer iets aan te trekken.  Ook opmerkelijk: het optimisme over een mogelijke oplossing blijft dalen. Misschien is dat omdat, tegelijk met alle successen, het besef doorbreekt dat er nog veel moet gebeuren. Samsom: 'We zullen een extra inspanning moeten leveren om, bovenop deze toch vrij conventionele ontwikkelingen, extra snelheid aan duurzame ontwikkeling te geven, vertaald in overheidsingrijpen. Het beste voorbeeld hiervan is het Manhattan-project in de Tweede wereldoorlog. De Amerikaanse regering schreef een blanco cheque uit voor de ontwikkeling van de atoombom. Het is een macaber voorbeeld, maar zo wonnen ze de oorlog.'  Dat is weer iets waarin Tellegen, de hoogleraar uit Utrecht, zijn bevindingen zal herkennen. 'Het valt niet te ontkennen dat de maatschappij de afgelopen jaren ontzettend vergroend is. De huizen zijn beter, de verwarmingsketels zijn beter, we hebben deelauto's en duurzaam hout, biologische luiers en afbreekbare doodskisten. De lucht en het water zijn ontzettend veel schoner geworden.  'Maar als je naar de hele aarde kijkt, kun je toch stellen dat het op allerlei fronten niet zo goed gaat. Ecosystemen verdwijnen, allerlei grondstoffen raken op. Al die dingen die groene ondernemers doen: het is leuk en aardig, maar voor een echte oplossing kom je toch uit bij een ander economisch systeem.' Over die auto: die deed ik pas weg nadat ik in een afgrond was gereden.",
      "time": "30 december 2010, 00:00",
      "timeofday": "00:00",
      "title": "Nederland is groener geworden -      nu de rest van de wereld nog",
      "year": 2010
    },
    {
      "category": "Politiek",
      "count": 60,
      "day": 18,
      "href": "http://www.volkskrant.nl/politiek/cultuurwethouders-bezuinigingen-kunnen-leiden-tot-onherstelbare-schade~a1033910/",
      "month": 10,
      "text": "Doe niet beide, schrijven de wethouders van Cultuur van de negen grote steden in een brief aan Halbe Zijlstra (VVD), de nieuwe staatssecretaris van Cultuur. Ook de Rotterdamse VVD-wethouder Antoinette Laan en haar partijgenoot in Arnhem, Michel van Wessem, hebben de brief ondertekend.OnontbeerlijkDe wethouders van Amsterdam, Rotterdam, Den Haag, Utrecht, Eindhoven, Maastricht, Arnhem, Groningen en Enschede schrijven aan Zijlstra dat ze zich realiseren 'dat bezuinigingsmaatregelen onontbeerlijk zijn.' Maar  volgens de wethouders zullen de bezuinigingen met name de podiumkunsten zwaar treffen.  De verhoging van de btw op kaartjes van 6 naar 19 procent zal het publiek afschrikken, aldus de briefschrijvers, omdat het de prijsverhoging te groot zal vinden.Volgens de wethouders moet er, als het kabinet wil bezuinigen, een complete herziening komen van het kunstenbestel. Er zou daarom een commissie moeten worden aangesteld, 'die recht doet aan de grote belangen die op het spel staan'.Oud-VVD-leider Frits Bolkestein is tegen de plannen om te bezuinigen op kunst en cultuur. Dat zei hij zondag  in Buitenhof. Volgens Bolkestein kan er meer worden bezuinigd op ontwikkelingssamenwerking, maar moet er juist extra geld komen voor kunst en cultuur.De complete brief:Gemeenten Amsterdam, Rotterdam,Den Haag, Utrecht, Eindhoven, Maastricht, Arnhem, Groningen en EnschedeAan de Staatssecretaris van CultuurDe heer H. ZijlstraMinisterie van Onderwijs Cultuur en WetenschappenPostbus 163752500 BJ Den HaagAmsterdam,15 oktober 2010Zeer geachte heer Zijlstra,Hierbij wil ik u namens de cultuurwethouders van negen grote gemeenten onze reactie voorleggen op de in het regeerakkoord voorgenomen maatregelen op het gebied van kunst en cultuur. Wij hopen op korte termijn hierover met u een gesprek te kunnen voeren.Wij zijn het met u eens dat de overheid condities dient te scheppen op het gebied van kunst en cultuur die de kwaliteit verhogen en de toegankelijkheid waarborgen. Ook omarmen wij uw uitgangspunt dat in alle regio's een hoogwaardig cultureel aanbod blijft bestaan. Dat ook op cultuur momenteel bezuinigd zal moeten worden, is voor ons evident. De negen grote stedelijke brandpunten van kunst en cultuur (G-9), hebben echter met verontrusting kennis genomen van de eenzijdige bezuinigingsvoorstellen op kunst en cultuur zoals die in het regeerakkoord zijn opgetekend. De afgelopen decennia is door rijk, provincie en steden in gezamenlijkheid ge\u00efnvesteerd in de kunst- en cultuursector. Deze investeringen lijken met de nu voorgestelde bezuinigingsmaatregelen grotendeels teniet te worden gedaan.Cultuur is om meerdere redenen van belang voor steden en komt zo ten goede aan de regio en daarmee aan het land als geheel. Cultuur is economisch van belang vanwege het cre\u00ebren van een aantrekkelijk vestigingsklimaat voor (internationale) bedrijven of instituties en de inkomsten vanuit bijvoorbeeld toerisme. Zo levert het bezoek aan het Mauritshuis in Den Haag jaarlijks \u20ac 8 miljoen op voor de locale economie. Maar ook het maatschappelijk belang is groot. Cultuur zorgt voor levendigheid en leefbaarheid, cohesie en samenhang. Elke Amsterdammer kent het Concertgebouw en is daar trots op. En zo kent elke stad \u00e9\u00e9n of meer culturele iconen.De culturele, maatschappelijke en economische meerwaarde van samenhangende culturele functies blijkt slechts in een concentratie binnen een beperkt aantal steden te realiseren. Steden met een sterke culturele infrastructuur die een uitgesproken cultuurbeleid voeren en beschikken over een uitgebreid scala aan instellingen voor kunstvakonderwijs. De G-9 gemeenten beschikken tot nu toe nog over een dergelijke volwaardige culturele keten. Door de voorgestelde bezuinigingen komt die evenwel zwaar onder druk te staan.Gezamenlijke verantwoordelijkheidWij realiseren ons dat wij als steden zelf een grote verantwoordelijkheid hebben en daarom investeert ieder voor zich fors in kunst en cultuur. Wij vinden het als G-9 van wezenlijk belang om die inzet te plegen. Niet alleen vanuit een culturele, maatschappelijke en economische invalshoek, maar ook omdat wij als G-9 een grote verantwoordelijkheid voelen voor de steden, de ons omringende regio's en de internationale positie van ons land. Kunst en cultuur nemen daarin een belangrijke positie in. Hoewel de rol en financi\u00eble bijdragen van de provincies per regio sterk verschillen, illustreren de volgende cijfers goed de mate van betrokkenheid van de drie overheden: van de 61% die de verschillende overheden bijdragen aan het totaal aan inkomsten van kunst en cultuurinstellingen dragen de gemeenten 37%, het rijk 19% en de provincies 5% bij (gegevens uit onderzoek van Berenschot, 2010).De grote investeringen vanuit de gemeenten geven al aan dat wij dit dan ook samen met u als een gedeelde verantwoordelijkheid voelen. De rijkssubsidie is voor de G-9 van essentieel belang voor het in stand houden van een goede culturele infrastructuur in onze steden. Dat de steden en uw ministerie samen op moeten trekken vindt ook zijn argument in het feit dat niet alleen de inwoners van onze eigen steden van de stedelijke investeringen in de culturele instellingen en de fysieke infrastructuur profiteren. Uit het gehele land komen cultuurliefhebbers naar onze instellingen om tentoonstellingen of voorstellingen te bezoeken. Bovendien gaan veel van onze grote culturele instellingen op reis door het land en presenteren zij zich internationaal.Voorgenomen bezuinigingenNa lezing van het regeerakkoord moeten wij helaas constateren dat kunst en cultuur geen prioriteit hebben\u00a0 de komende jaren. De G-9 staan net als u voor een gezonde culturele sector die nog meer op eigen benen leert staan, die onderneemt en zoveel mogelijk eigen inkomsten genereert. Wij onderschrijven eveneens het belang van de bereikbaarheid van kunst en cultuur voor een brede groep mensen. En ook het belang van de creatieve industrie die door innovatie bijdraagt aan economische ontwikkeling kunnen wij als G-9 alleen maar beamen. Tegelijkertijd constateren wij dat de voorgenomen bezuinigingen tal van culturele instellingen, met name de sector podiumkunsten, hard zullen gaan treffen. Er zullen\u00a0 harde en vergaande ingrepen worden gedaan met een onherstelbare schade aan een groot deel van onze cultuur als gevolg. Om nog maar niet te spreken over de averechtse effecten die een al te eenzijdige benadering vanuit het rijk zal hebben op het maatschappelijke draagvlak voor cultuur.De bezuiniging op middelen voor kunst en cultuur in deze omvang leidt onherroepelijk tot een grote kaalslag in de sector. Een sector die de afgelopen jaren in onderling overleg tussen verschillende overheden al ingrijpend is hervormd met als resultaat een gezamenlijk gedragen en zorgvuldig tot stand gekomen landelijke Basis Infra Structuur. Vermindering van het aanbod van de podiumkunsten heeft niet alleen op de stedelijke cultuursectoren grote negatieve invloed; gezelschappen zullen hun inkomsten zien dalen doordat zij minder vaak geprogrammeerd worden, zij zullen waarschijnlijk ook minder gaan reizen vanwege de hoge kosten die dit met zich meebrengt. Dit alles zal in heel Nederland, maar vooral ook in de regio's, tot een verschraling van het aanbod leiden. Verontrustend vinden wij bovendien de doorwerking op vele aspecten - vergelijkbaar met een domino-effect - waarvan in het regeerakkoord geen rekenschap wordt gegeven. Verlaging of geheel schrappen van subsidies van instellingen leidt onder meer tot:- het niet langer in stand kunnen houden van vanwege hun aard en omvang kostbare instellingen met een groot en steeds diverser samengesteld publiek als opera, klassiek ballet, repertoiretheater en symfonische muziek;- minder aanbod bij de podia met de nodige exploitatieproblemen als gevolg die ten laste zullen komen van de gemeenten;- een concentratie van de grote instellingen op hun kernactiviteiten en het afstoten van hun verantwoordelijkheden op het gebied van bijvoorbeeld talentontwikkeling, doorstroming en cultuureducatie;- zware druk op de kwaliteit van het aanbod en daarmee tot mogelijkheden om (internationale) coproducties op te zetten, met als gevolg dat de Nederlandse podiumkunsten hun internationale reputatie verliezen en inkomsten mislopen;- verlies van sponsoren, particuliere geldschieters en partners zoals de publieke omroep omdat zij zich niet willen verbinden aan instellingen die zich zowel kwalitatief als in omvang niet met de internationale top kunnen meten.De ombuiging van de cultuursubsidies vindt zijn\u00a0 beslag in het jaar voorafgaand aan de nieuwe convenantperiode 2013-2016. De nieuwe cultuurnotasystematiek is slechts 2 jaar in werking en het ziet er naar uit dat de voorgestelde ombuiging van \u20ac 200 miljoen tot wederom een systeemwijziging leidt. Deze systeemwijziging die zowel de landelijke Basis Infra Structuur als de landelijke fondsen treft, zal niet alleen consequenties hebben voor de culturele instellingen. Door een eenzijdige ingreep in de aanbodkant blijven gemeenten met lege accommodaties zitten. De balans tussen vraag en aanbod zal derhalve ernstig worden verstoord. Sluiting van zalen, theaters en andersoortige podia kunnen wij als G-9 dan ook niet uitsluiten.De maatregel om de BTW voor podiumkunsten, kunst en verzamelobjecten te verhogen (en voor circussen en bioscopen opmerkelijk genoeg niet) wordt vrijwel per direct ingevoerd, zonder de hiervoor benodigde voorbereidingstijd. Op meerdere fronten leidt dit tot negatieve gevolgen die in tegenspraak zijn met de uitgangspunten voor cultuur in het regeerakkoord. Verhoging van de BTW leidt bij zowel gesubsidieerde als niet-gesubsidieerde culturele instellingen zelf niet tot hogere eigen inkomsten, want die komen ten goede aan 'de schatkist'. Het stimuleren van cultureel ondernemerschap wordt er zodoende niet mee bereikt. Er is sprake van een beperkte prijselasticiteit van toegangskaarten voor de podiumkunsten; podiumkunstinstellingen voorzien dat een verhoging van de toegangsprijzen met 13% een te groot verschil maakt met wat het publiek nu gewend is te betalen. Bovendien beperken de huidige economische omstandigheden de mate waarin het publiek in staat zal zijn om significante prijsstijgingen op te brengen. Wij verwachten dan ook vraaguitval. De toegankelijkheid van dit deel van de cultuursector, naar inschatting met name het jongere publiek, staat hiermee onder druk.Eveneens belangrijke samenwerkingspartners voor de G-9 in de subsidiering van zowel culturele instellingen als activiteiten zijn de landelijke fondsen. Een verandering in de fondsenstructuur zoals voorgesteld in het regeerakkoord zal een grote negatieve invloed hebben, niet alleen op de stedelijke kunst- en cultuursectoren maar ook op die in de regio's.Het schrappen van de cultuurkaart voor jongeren, staat in schril contrast tot de gewenste toegankelijkheid van culturele instellingen voor alle burgers.Tot slot betreuren wij het afschaffen van de WWIK-regeling die voor honderden kunstenaars en creatieven de weg naar het zelfstandig ondernemerschap heeft bereid. Ook hier is sprake van discrepantie met uw concept regeerakkoord. De WWIK was immers opgezet om het ondernemerschap te ontwikkelen. WWIK-ers zijn veelal jonge professionals die in alle culturele domeinen ervaring opdoen, en die daarmee voor de creatieve economie belangrijke bruggenbouwers kunnen worden. Het is een groep die openstaat voor experiment die essentieel is voor ontwikkeling en adaptatie van vernieuwing in de creatieve sector en wier zichtbaarheid een flinke bijdrage levert aan het creatieve imago van onze steden en ons land. En dat allemaal voor significant minder kosten dan een reguliere bijstandsuitkering.Breder kijkenWij realiseren ons dat bezuinigingsmaatregelen onontbeerlijk zijn. De voorgestelde bezuinigingen treffen de kunst- en cultuursector echter onevenredig hard. Wij vragen u voor uw bezuinigingsmaatregelen breder te kijken dan de huidige voorstellen in het regeerakkoord.- Plaats geen hekken om een deel van het kunst en cultuurbeleid als erfgoed en bibliotheken. Ook de traditionele podiumkunsten (opera, klassiek ballet, repertoiretheater en symfonische muziek) behoren tot ons erfgoed. Er bestaat geen erfgoed als er geen levende kunsten zijn.- Houd vast aan de huidige cultuurnotasystematiek en houd de bestaande culturele infrastructuur in ons land zoveel mogelijk in stand.- Neem het gehele orkestenbestel in Nederland in samenhang onder de loep in plaats van een deel hiervan, inclusief de positie van concertzalen en de gevolgen van maatregelen voor de operagezelschappen. De nu voorgenomen ingrepen hebben zware gevolgen voor een aantal belangrijke concertpodia in ons land, waaronder Het Concertgebouw en Vredenburgh, en ontberen een integrale afweging.- Kijk kritisch naar de rol en functie van ondersteunende instellingen in de cultuursector, zoals de sectorinstituten.- Maak in ieder geval een keuze tussen \u20ac 200 miljoen bezuinigen of BTW-verhoging, niet beide.De taakstelling is van een zodanige omvang dat de balans tussen de inzet van het rijk enerzijds en onze gemeenten anderzijds onvermijdelijk ernstig zal worden verstoord. De opgave die het kabinet zich stelt vereist complete herziening van het bestel, met inbegrip van de onderliggende paradigma's van het cultuurbeleid, en kan alleen in goede onderlinge afstemming worden gerealiseerd. Wij stellen voor om een commissie in te richten om u te adviseren over een aanpak die recht doet aan de grote belangen die op het spel staan, en de noodzakelijke balans daartussen. De samenstelling van die commissie zouden wij zo snel mogelijk met u willen bespreken.In het belang van kunst en cultuur in onze samenleving zien wij uw uitnodiging voor een gesprek graag tegemoet.Hoogachtend,Carolien GehrelsWethouder Kunst en Cultuur Amsterdam (PvdA)Mede namens G-9 wethouders Kunst en Cultuur:Antoinette Laan (VVD, Rotterdam)Marjolein de Jong (D66, Den Haag)Frits Lintmeijer (Groen Links, Utrecht)Mary-Ann Schreurs (D66, Eindhoven)Jacques Costongs (PvdA, Maastricht)Michiel van Wessem (VVD, Arnhem)Ton Schroor (D66, Groningen)Marijke van Hees (PvdA, Enschede)Ten behoeve van deze brief hebben wij o.a. informatie over de voorziene gevolgen van de door uw regering voorgenomen maatregelen ingewonnen bij: Het Concertgebouw Amsterdam, Stadsschouwburg Amsterdam, Holland Festival Amsterdam, Paradiso Amsterdam, Toneelgroep Amsterdam, Architectuur Bi\u00ebnnale Rotterdam, Nederlands Architectuur Instituut Rotterdam, Rotterdams Philharmonisch Orkest, Internationaal Film Festival Rotterdam, Het Nationale Toneel Den Haag, Nederlands Dans Theater Den Haag, Korzo Den Haag, Nederlands Film Festival Utrecht, De Utrechtse Spelen Utrecht, Vredenburgh Utrecht, Muziekgebouw Eindhoven, MU Eindhoven, Het Brabants Orkest Eindhoven, Toneelgroep Maastricht, Opera Zuid Maastricht, Huis van Bourgondi\u00eb Maastricht, Theatergroep Oostpool Arnhem, Het Gelders Orkest Arnhem, Introdans Arnhem, Generale Oost Arnhem, Noord Nederlands Orkest Groningen, Noord Nederlandse Dans Groningen, Noord Nederlands Toneel Groningen, Grand Theatre Groningen, Noorderlicht Groningen, Het Nationaal Muziekkwartier Enschede, Orkest van het Oosten Enschede, De Nationale Reisopera Enschede, Cultuur en Ondernemen Amsterdam/Rotterdam(voorheen Kunstenaars&Co; en Kunst & Zaken).",
      "time": "18 oktober 2010, 07:00",
      "timeofday": "07:00",
      "title": "Cultuurwethouders: bezuinigingen kunnen leiden tot 'onherstelbare schade'",
      "year": 2010
    },
    {
      "category": "Binnenland",
      "count": 70,
      "day": 10,
      "href": "http://www.volkskrant.nl/binnenland/speech-samsom-vertrouwen-teruggeven-is-meer-dan-plussen-minnen-en-percentages~a3238542/",
      "month": 4,
      "text": "Dames en heren,Twee\u00ebndertig. 32 procent.Dat is de daling in het consumentenvertrouwen in een jaar tijd. Het persbericht van het CBS vatte met \u00e9\u00e9n droog cijfer samen wat zich nu al een tijd lang afspeelt in de Nederlandse huiskamers. Nederland verliest gestaag zijn vertrouwen. Het onbehagen groeit.Bij de bewoners van de Leidse Merenwijk die het gevoel hebben veel bij te dragen aan onze collectieve voorzieningen en er te weinig voor terugzien. De ongerustheid groeit.Bij de werknemers van de sociale werkvoorziening wiens baan weggesneden dreigt te worden. De onzekerheid groeit.Bij de bewoners aan het Ecuplein die te vaak slachtoffer zijn van overlast.We hebben het gevoel de grip op onze omgeving kwijt te raken, ons geloof in de toekomst. Onze welvaart is op het spel gezet door de financi\u00eble markten, de school van de kinderen valt inmiddels onder een bestuur dat 60 scholen bestiert, het verzorgingstehuis van onze moeder of oma is gefuseerd en we voelen ons er een nummer. Kil en anoniem.Wie een antwoord wil geven op dit tanende vertrouwen en de groeiende vervreemding moet meer doen dan de begroting op orde brengen. De vragen waar de bewoners van de Merenwijk, de werknemers van de sociale werkvoorziening en vele anderen in Nederland mee worstelen, gaan over veel meer dan de overheidsfinanci\u00ebn. Die gaan over het land waarin we willen leven.Wordt het een land waarin het ieder voor zich is, waarin de overheid zich terug trekt en waarin de krachten van de markt ondanks de harde lessen uit de afgelopen jaren alle ruimte krijgen?Of een land waarin we elkaar sterker maken, waarin we gezamenlijk de publieke voorzieningen opbouwen en zo iedereen de kans bieden het beste uit zijn of haar leven te halen?Wij kiezen vanuit onze idealen met overtuiging voor dat laatste. De PvdA wil Nederland weer zijn vertrouwen, zijn optimisme en onderlinge verbondenheid teruggeven. Een land waarin collectieve welvaart boven individuele rijkdom gaat. Waarin de toekomst van onze kinderen belangrijker is dan korte termijn bevrediging.Onze opdracht is dus veel meer dan een financieel vraagstuk, veel meer dan een kwestie van plussen, minnen en percentages. De kracht van Nederland en het vertrouwen van Nederlanders is niet gebaseerd op de omvang van de staatskas, maar op de zekerheid van werk, veilige straten, betaalbare woningen, goede scholen, een bereikbaar ziekenhuis en een betrouwbare energievoorziening. Het zijn deze voorzieningen die de basis vormen voor de maatschappelijke ladder waarlangs iedereen omhoog klimt. Wie deze basis verwaarloost, ondermijnt de verheffende en verbindende kracht van een samenleving.Wij willen deze basis, de ladder, herstellen en daarmee het vertrouwen in de kracht van Nederland terugwinnen. En dat kan niet door krampachtig vast te houden aan het bestaande. Dat vraagt in deze tijden om hervormingen en moeilijke keuzes. Op zeven terreinen - arbeidsmarkt, zorg, onderwijs, wonen, veiligheid, onze energievoorziening en uiteraard de financi\u00eble sector - durft de PvdA die nieuwe keuzes te maken en doen we nieuwe voorstellen. Om zo de ladder - en daarmee het vertrouwen in de kracht van Nederland - te versterken.Voorstellen die zowel recht doen aan de noodzaak tot verandering als aan behoefte aan zekerheid. Juist in onzekere tijden moeten we de brug slaan tussen het bieden van zekerheid en de noodzaak van verandering. Wie doorslaat naar een van beide, bedient wellicht bepaalde groepen in de samenleving, maar bewijst de samenleving als geheel geen dienst.Dames en heren,Het meest treffend komt dat tot uiting bij onze voorstellen voor de arbeidsmarkt. Het belang van werk kan voor de PvdA niet genoeg worden benadrukt. Hoezeer de grote bedrijven ook beweren dat zij de motor van de economie zijn, de werkelijke basis van onze economie wordt gevormd door die miljoenen mensen die iedere ochtend naar hun werk gaan en daar dingen maken, diensten verlenen, mensen verzorgen, doceren en de innovaties verzinnen waar onze toekomst vanaf hangt. D\u00e1\u00e1r ligt de werkelijke kracht van onze samenleving.Die kracht zouden we moeten koesteren. In plaats daarvan wordt die kracht uitgehold, nu de arbeidsmarkt in twee\u00ebn wordt gespleten. Op dit moment wordt de brug tussen zekerheid en verandering in onze arbeidsmarkt weggeslagen. Het groeiend leger van flexwerkers in steeds onzekerder constructies als nulurencontracten, payroll-overeenkomsten of gedwongen zzp-schap drijft verder weg van de kern van vaste werknemers in bedrijven.In honderdduizenden gezinnen schuift er 's avonds iemand aan tafel aan die niet weet of ie volgende week nog werk heeft. Dat vreet aan die gezinnen, dat vreet aan de gehele samenleving.Waarom leggen we ons eigenlijk neer bij die veramerikanisering van de arbeidsmarkt, terwijl ervaring en onderzoek uitwijst dat een samenleving met duurzame relaties tussen werkgevers en werknemers beter werkt? Ik niet.Bij het bekende mantra dat 'de arbeidsmarkt moet worden hervormd' denk ik dus allereerst aan het stoppen van de oprukkende hyperflexibiliteit.Dat doen we door de positie van flexibele arbeid te verstevigen. Minimumtarieven voor zzp'ers in bepaalde sectoren, meer WW-recht bij kortdurende contracten en een einde aan de praktijk dat je jarenlang hetzelfde werk mag doen op een uitzendcontract. Flexibele arbeid moet weer worden waar het voor was bedoeld. Voor de werknemer een opstapje naar vast werk en voor een werkgever de mogelijkheid om flexibel mee te ademen met de economie. Geen goedkoop alternatief voor vaste arbeidscontracten.Maar als we de verschillen tussen flexibele arbeid en vaste contracten echt willen overbruggen, zullen we ook aan de vaste kant iets moeten doen. We zullen het stelsel mobieler moeten maken: alles op alles zetten om mensen zo snel mogelijk van baan naar baan te helpen.Dat betekent dat we werkgevers verantwoordelijk maken voor de eerste 6 maanden WW-betaling. Dat is de beste prikkel voor de werkgever om zijn net ontslagen werknemer zo snel mogelijk aan een andere baan te helpen. Bij het ontslagstelsel kiezen we onverkort voor behoud van preventieve toetsing, maar willen we toe naar \u00e9\u00e9n route en vooral naar inzet van de ontslagvergoeding voor baan-naar-baan begeleiding. Niet langer geld, maar scholing en begeleiding om zo snel mogelijk een nieuwe baan te vinden. Wie snel een andere baan vindt, mag een deel van de ontslagvergoeding houden.Beste mensen,Ook in de gezondheidszorg zijn nieuwe keuzes nodig. Want hoewel we trots mogen zijn op het goede werk dat dagelijks in de zorg wordt verricht, zijn ook hier onze kernwaarden in het geding. De gezondheidsverschillen tussen arm en rijk, tussen hoog- en laagopgeleid nemen toe.Arm leeft 7 jaar korter dan rijk. In Nederland! Ik vind dit onverteerbaar.Bovendien plaatst de vergrijzing ons voor nieuwe opgaven: een steeds grotere vraag naar gezondheidszorg.Een ding is wel duidelijk: de oprukkende marktwerking biedt hierop geen antwoord. Integendeel: het vergroot de tweedeling in de zorg en drijft de kosten enkel verder op door onnodige volumegroei.Waarom zijn er veel teveel Spoed Eisende Hulpposten in de Randstad?Waarom explodeert het aantal dotterbehandelingen?Waarom lukt het niet om meer behandeling door de huisartsen en tegelijkertijd minder door de ziekenhuizen te laten doen?Omdat zorgverzekeraars door hun onderlinge concurrentie niet in staat zijn om de zorg voor iedereen zo goed mogelijk te organiseren. Het wordt tijd om daaruit conclusies te trekken en de regie terug te nemen. We trekken een streep in het zand en stoppen de concurrentie tussen zorgverzekeraars. Zo geven we zorgverzekeraars weer de functie die hen toebehoort: namens de verzekerden de zorg in een regio zo goed mogelijk organiseren. Niet gedreven door commerci\u00eble, maar door publieke belangen. Alleen zo zorg je voor de beste zorg voor iedereen en stop je de volume-explosie.\u00a0 En alleen zo maak je het echt lonend om te investeren in preventie.Iets soortgelijks geldt voor de langdurige zorg. Die moet veel meer dan nu gecombineerd worden met wonen, werken, welzijn. Dat betekent dat we de gemeenten verantwoordelijk moeten maken. Alleen zo kun je zorg dichtbij organiseren, investeren in preventie en in nieuwe kleinschalige initiatieven.Over de financiering van de gezondheidszorg kan ik kort zijn. Goede zorg moet betaalbaar blijven. Om tweedeling in de zorg te voorkomen en de stijgende kosten in de zorg op te vangen, zullen we daarom van iedereen een eerlijke extra bijdrage moeten vragen. Solidariteit is daarbij voor ons het leidend principe. We willen inkomensafhankelijke premies \u00e9n inkomensafhankelijke eigen betalingen en risico's, zodat de zorg voor iedereen betaalbaar blijft.Dan onze woningmarkt. Als er een onderdeel van de samenleving is waar het inzakkend vertrouwen in de toekomst manifest is geworden, dan is het in de woningmarkt. Er wordt nauwelijks nog gebouwd, verhuisd, gekocht of verkocht. Dit heeft de bouwsector - met een omzet van tegen de 100 miljard euro van onschatbare waarde voor onze economie - in grote problemen gebracht. Maar belangrijker: het bezorgt mensen grote problemen: ze zitten vast in hun huurwoning, vinden geen woning of raken verstrikt in de hypotheekval omdat de woning minder waard is dan de uitstaande hypotheek.Om dat op te lossen is er \u00e9\u00e9n ding nodig: zekerheid. Zekerheid over wat er gaat gebeuren met de hypotheekrenteaftrek. Zet een stip op de horizon, 30 jaar vanaf nu, en vertel Nederland waar de hypotheekrenteaftrek dan staat.Onze keuze: hervorm de hypotheekrenteaftrek weer tot waar die voor bedoeld was: een stimulans voor huizenbezit. Geen subsidie op rijkdom. We bouwen daarvoor langzaam af naar een systeem waarin over 30 jaar de rente tegen een uniform tarief van 30 procent aftrekbaar is voor de waarde van een modale woning. Bovendien willen we dat hypotheken worden afgelost en zal de toegestane renteaftrek bij nieuwe hypotheken dus gedurende de looptijd verminderen. Tegelijkertijd verlagen we de overdrachtsbelasting.Ook de huurmarkt moet van het slot. Gematigde huurstijging blijft de norm voor lage inkomens, maar iets meer huurverhoging voor mensen met een hoger inkomen is gerechtvaardigd.Op deze manier trekken we een totaal vastgelopen woningmarkt weer los; gaan mensen weer woningen kopen, worden er weer woningen gebouwd, verhuurd en opgeknapt. Alleen door een gedurfde stap in de toekomst te zetten, realiseren we een van de belangrijkste basisvoorwaarden voor een krachtige samenleving: de mogelijkheid voor iedereen om in een goede en betaalbare woning te wonen en te leven.Arbeid, zorg en wonen dus. En wat doet veiligheid dan tussen alle thema's waar we keuzes op maken? Dat heeft toch niks met de begroting te maken?Nee, maar alles met het herstel van vertrouwen in de kracht van Nederland, met mensen weer grip geven op hun omgeving. Veiligheid is daarvoor de eerste voorwaarde.\u00a0 Wie in angst leeft kan zichzelf niet zijn, niet voluit werken, zich niet ontwikkelen. Juist de PvdA, die zich in alles verzet tegen een samenleving waarin het recht van de sterkste heerst, moet opkomen voor veiligheid.Om veiligheid effectiever aan te pakken moeten we af van de ideologische schijngevechten tussen harde repressie en softe preventie. Die ideologische twist heeft in de dagelijkse praktijk geen enkele waarde. Beiden zijn nodig. Preventie moet harder, repressie moet slimmer. Minder hulpverlening, meer correctie in gezinnen, eerder ingrijpen en meer ogen en handen op straat tegen de overlast - de gemeentebrigadier. Maar ook een effectievere bestrijding van misdaad door meer inzet op recherche.En wat voor zorg en onderwijs geldt, geldt ook voor veiligheid. We hebben onze beste mensen nodig in de frontlinie. Houd ze daar dan ook.Ik zag mijn beste straatcoachcollega's van straat verdwijnen omdat ze co\u00f6rdinator konden worden. Minder zwaar werk voor een beter salaris. Maak een einde aan het beloningssysteem waardoor goede agenten of toezichthouders van straat verdwijnen omdat ze in een managementbaan meer kunnen verdienen. Het ondermijnt de kracht van onze aanpak. En juist bij veiligheid moeten we met niks minder genoegen nemen dan de beste mogelijke aanpak.Best aanwezigen,Onze eerste opdracht ligt dus aan de basis, bij de voorzieningen als zorg, veiligheid, wonen en arbeid. Politiek is als de piramide van Maslow. Wie de basis niet op orde heeft, kan de rest vergeten.Maar we moeten onze blik ook op de verdere toekomst richten. Politiek gaat niet alleen over vandaag en morgen, het gaat net zo goed - zeker voor mij - over de volgende generaties. Over hun toekomst. Ik wil ze recht in de ogen kunnen kijken. En dus is er werk aan de winkel. Oprakende energievoorraden, grondstoffenschaarste en klimaatverandering dreigen komende generaties voor grote problemen te plaatsen. Er zijn drastische keuzes nodig om daar verandering in aan te brengen. Onze energievoorziening zal in enkele decennia volledig moeten verduurzamen.Die opdracht wordt ons niet alleen ingegeven door verantwoordelijkheidsbesef, maar ook door vooruitgangsgeloof. Het is niet alleen nodig om onze economie te verduurzamen, het biedt ook grote kansen.Kansen op nieuwe groei, waar de oude stilvalt;Op nieuwe banen, waar de oude verdwijnen.Op nieuwe innovatie, waar Nederland in kan uitblinken.Nederland heeft de beste ingenieursbureaus, offshore bedrijven, waterbouwers en havens. Wij kunnen wereldspeler zijn op het gebied van offshore energiewinning. En met Wageningen ook op het gebied van biogrondstoffen. Laten we onszelf tot doel stellen om die kansen te grijpen. Door een meeslepende en ambitieuze opdracht te formuleren: in 2050 is Nederland geheel onafhankelijk van fossiele brandstoffen. Een 100 procent duurzame economie.Door een 100 procent duurzame energievoorziening te realiseren.Door van Rotterdam het centrum te maken van de groene grondstoffenchemie.Door onze mobiliteit te vergroenen.Met concrete maatregelen zoals een verplichte levering van duurzame elektriciteit en de aanleg van een hoogspanningsnet op zee bieden we lange termijn zekerheid voor bedrijven en stimuleren we innovatie en investeringen zonder de geplaagde staatskas te belasten.Als we in deze tijden ergens behoefte aan hebben is, dan is het aan inspiratie, aan optimisme. Nederland kan zijn optimisme hervinden met deze opdracht voor een nieuwe krachtige duurzame economie. 100 procent duurzaam in 2050.En dames en heren,Die duurzame economie komt er niet zonder investeringen in...onderwijs. Lange tijd meende ik dat de beste investering in het milieu een zonnepaneel of een windmolen was. Mis. De best renderende euro voor het milieu is een euro investeren in onderwijs. Omdat onze kinderen nieuwe technologie kunnen uitvinden waar wij nog niet op konden komen. Wie vooruitgang mogelijk wil maken, moet in onderwijs investeren. Ook als het financieel tegenzit.Maar er is meer dan alleen geld nodig in het onderwijs. Er is een cultuuromslag nodig.Eerder starten met onderwijs;Meer inzet op rekenen en taal;De beste mensen voor de klas;Meer vakopleidingen;Minder marktwerking op het MBO en HBO, om de wildgroei aan diploma's te stoppen;En vooral: een halt aan de schaalgrootte.\u00c9\u00e9n bestuur voor 60 lagere scholen is vast effici\u00ebnt in managementtermen, maar maakt van ouders, docenten en leerlingen een nummer. De fonkelende gebouwen van de ROC's waarin 5000 leerlingen zitten geven vast veel prestige, maar er blijft weinig over van de onderwijsmoraal. Wanneer we de ontwikkelingen gewoon aan ons voorbij laten trekken zal de schaalvergroting almaar doorgaan. Tijd om echt grenzen te trekken. Grenzen aan de omvang van besturen, locaties en klassen.. .Rest ons nog \u00e9\u00e9n belangrijk thema voor de toekomst.De financi\u00eble sector.Niet een sector waar je als eerste aan denkt als het gaat om publieke voorzieningen. Maar wel eentje die, zo heeft ze bewezen, een directe bedreiging vormt voor onze voorzieningen en daarmee voor onze toekomst. Er zijn legio ingrepen mogelijk en nodig. Aanpakken van de bonussen, splitsen van banken, versterken kapitaal, Europees bankentoezicht, een bankenbelasting in enigerlei vorm. De PvdA zal elk middel inzetten en niet rusten voordat deze sector ophoudt om met haar roekeloze gedrag onze gezamenlijke welvaart op het spel te zetten.Dames en heren,Dit zijn de keuzes die de PvdA voor de toekomst van het land maakt.Een zekerder arbeidsmarkt, solidaire zorg, een woningmarkt in beweging, een veilige omgeving, een duurzame energievoorziening, het best denkbare onderwijs en een beteugelde financi\u00eble sector.Zeven thema's, tientallen voorstellen. Verdere uitwerking staat in de stukken die vandaag worden gepubliceerd.En ja, nu vraagt u zich af: wat levert dat allemaal op? Een sterker fundament onder de samenleving, is mijn belangrijkste antwoord.En daarmee ook een steviger fundament onder de staatsfinanci\u00ebn. Structurele hervormingen zorgen uiteindelijk - structureel zoals dat heet - voor een verbetering van het overheidssaldo, door meer inkomsten en minder uitgaven. Onze voorstellen zullen het saldo op termijn met ongeveer 20 miljard verbeteren. Ruim voldoende om het 'houdbaarheidstekort' van ongeveer 17 miljard te dekken. Maar ook op middellange termijn verbetert het structurele saldo, dus ontdaan van de economische conjunctuur, volgens een pad dat gestaag naar 0 beweegt. In 2015 is er nog een tekort van ongeveer 1 procent. Daarmee houden we ons aan dit deel van de afspraken uit het Stabiliteit- en Groei- Pact.We richten ons niet op 3 procent feitelijk tekort in 2013. Om dat te halen zouden we zoveel moeten snijden in de samenleving dat het fundament juist wordt verzwakt. Er is ook geen zinnige economische of financi\u00eble reden voor een dergelijke korte termijndoel. De economie is gebaat bij structurele versterking en financi\u00eble markten kijken naar structurele verbeteringen in de begroting. De PvdA realiseert beiden met haar voorstellen.Om de begroting in evenwicht te brengen en tegelijkertijd publieke voorzieningen te versterken zullen we ook van mensen die dat kunnen dragen een extra bijdrage vragen. De basis onder een sterke economie wordt gevormd door een eerlijker inkomensverdeling. Door de crisis is ons gezamenlijke inkomen - wat we met zijn allen verdienen - afgenomen. Wie de rekeningen daarvoor eenzijdig door mensen met lage en middeninkomen laat betalen, verzwakt de samenleving. Daarom kiezen we er onder andere voor om grote vermogens - 60 procent van het vermogen in Nederland zit bij 10 procent van de mensen - zwaarder te belasten. En we draaien een reeks aan bezuinigingen die dit kabinet nam en die zich opstapelden bij juist de mensen die dat niet kunnen hebben, terug.Hoe alle begrotingsposten precies uitpakken in 2013, 2014 en 2015, dat rekent het Centraal Planbureau nu voor ons uit. De grote lijnen gaf ik u zojuist.Die doorrekening van het CPB komt over enkele weken. Maar die hebben we niet nodig om vandaag onze keuzes voor de toekomst van Nederland te presenteren. Onze keuzes gaan niet over een begrotingspost of een financieringsschuif. Onze plannen gaan over het Nederland dat wij willen veranderen.Van een land vol onzekerheid en onbehagen naar een land van optimisme en vertrouwen.Van een land waarin mensen het steeds meer ieder voor zich is naar een land waarin we samen elkaar sterker maken.Van een land dat milieu en natuur veronachtzaamt, naar een land dat een duurzame toekomst als zijn grootste uitdaging ziet en daar economisch van profiteert.Een land waarin we eerlijk delen, kansen bieden en vooruitgang cre\u00ebren.Dat is het Nederland waar wij voor kiezen. Met overtuiging. En vanaf vandaag gaan we zoveel mogelijk mensen overtuigen om die keuze met ons te maken.Dank u wel.Diederik Samsomis politiek leider van de PvdA. Met deze toespraak presenteert hij de koers van de partij.",
      "time": "10 april 2012, 17:00",
      "timeofday": "17:00",
      "title": "Speech Samsom: 'Vertrouwen teruggeven is meer dan plussen, minnen en percentages'",
      "year": 2012
    },
    {
      "category": "Archief",
      "count": 51,
      "day": 31,
      "href": "http://www.volkskrant.nl/archief/de-succesvolste-groene-energie-maar-nog-niet-zo-geliefd~a3587148/",
      "month": 1,
      "text": "Als quizvraag zou hij niet misstaan: wat is de belangrijkste bron van duurzame energie in Nederland tot ver na 2020? Tip: het is energieopwekking waarover hevig wordt gediscussieerd tussen milieubeweging, overheid, wetenschap en bedrijfsleven. En: er komt binnenkort geheid ruzie over als het energieakkoord moet worden uitgewerkt.Nee, het zijn geen windmolens op land of op zee, die tot frustratie van sceptici en lokale protestbewegingen op subsidie kunnen rekenen. Zonne-energie is het ook niet. Het is biomassa: plantaardig materiaal dat olie, gas en steenkolen kan vervangen als duurzame bron van energie. Dat gebeurt nu al volop.In 2012 kwam bijna driekwart van alle hernieuwbare energie in Nederland uit biomassa, vooral via elektriciteit en warmte uit afvalverbrandingsinstallaties en het meestoken van biomassa in elektriciteitscentrales. Windenergie leverde bijna 20 procent van de duurzame energie. Zonnestraling, waterkracht, bodemenergie en buitenluchtwarmte waren samen goed voor 9 procent.Dat beeld zal de komende tien jaar weinig veranderen. Wanneer alle afspraken in het energieakkoord worden nagekomen, levert biomassa in 2023 nog steeds bijna de helft van de hernieuwbare energie, terwijl windmolens voor ruim eenderde en alle andere duurzame bronnen voor ongeveer eenzesde zullen zorgen.Toch is biomassa omstreden, met name bij de milieubeweging. 'We zien er een beperkte rol voor weggelegd', zegt Willem Wissekerke, campagneleider bij Greenpeace. 'Bijvoorbeeld bij warmtekrachtkoppeling, waar lokaal warmte en elektriciteit wordt opgewekt. Of als back-up voor windmolencentrales, waarbij ze voor stroom kunnen zorgen als het niet waait.'Daarvoor wordt biomassa echter nauwelijks gebruikt. In de praktijk zijn het vooral de ouderwetse kolencentrales die hun aandeel in de energievoorziening 'vergroenen' door hout mee te stoken. De afgelopen jaren is Nederland hierdoor de grootste importeur geworden van biomassa, berekende onderzoeksbureau Somo vorig jaar.'We zijn wereldwijd de grootste gebruiker van biomassa voor elektriciteit, ook in absolute cijfers', zegt onderzoeker Joseph Wilde-Ramsing. 'Amerika maakt wel meer brandstof uit biomassa, zoals ethanol uit ma\u00efs. Hier is biomassa al snel ontdekt als een makkelijk en goedkope manier om met kolencentrales te kunnen doorgaan en ondertussen toch iets duurzamer te worden.'Het verstoken van bomen die worden teruggeplant en opnieuw CO2 opnemen, is in beginsel klimaatneutraal. Maar duurzaam is het niet vanzelf. Als het hout uit oerbossen of natuurlijke wouden komt, gaat dat al snel ten koste van milieu en natuur. Als het afkomstig is uit plantages of bossen op veengebieden, die eenmaal kaalgekapt veel methaan gaan produceren, levert het per saldo zelfs meer broeikasgas op dan het zou besparen.De milieubeweging voert al jaren strijd voor strengere eisen die de duurzaamheid van biomassa moeten garanderen. In het energieakkoord, dat vorig jaar door alle milieuclubs en energiemaatschappijen werd ondertekend, is deels aan die bezwaren tegemoet gekomen.Afgesproken werd dat de vijf oudste kolencentrales worden gesloten en dat de hoeveelheid biomassa in de overige centrales ten hoogste mag verdubbelen. Dit alles onder strenge voorwaarden voor landgebruik en duurzaam bosbeheer volgens regels van het FSC-keurmerk.Daar gaat de schoen wringen, zegt Wissekerke van Greenpeace. De Canadese en Amerikaanse bossen en plantages waar de grote energiebedrijven nu vrijwel al hun biomassa vandaan halen, hebben dit strenge keurmerk niet. En bij verantwoord landgebruik is het oogsten van complete bomen volgens de milieuclub taboe. 'De nieuwe regels zijn wat ons betreft duidelijk: alleen reststromen hout uit FSC-beheerde bossen. Daar zullen we de bedrijven aan gaan houden.''Helaas is de discussie over dit onderwerp een soort loopgravenoorlog geworden', concludeert prof.dr. Andr\u00e9 Faaij, energiedeskundige van het Copernicus Instituut van de Universiteit Utrecht en per 1 april wetenschappelijk directeur van de Energy Academy in Groningen. Certificering van duurzame biomassa voor energie helpt bij het afdwingen van duurzaam bos- en grondbeheer. 'Het dwingt geavanceerdere eisen af voor bosbeheerders en kan een stimulans betekenen voor het uitbreiden van de FSC-criteria en andere bestaande labels.'Maar wat de milieubeweging bepleit, leidt volgens hem al jaren tot stagnatie. 'Terwijl we grote haast hebben om het aandeel duurzame biomassa in de energievoorziening sterk te verhogen.'Grootschalige inzet van duurzame biomassa is mogelijk, zegt Faaij, en absoluut noodzakelijk voor het behalen van de klimaatdoelstellingen. De inzet van biomassa kan op langere termijn nog wel verdrievoudigen. 'Niet alleen voor de opwekking van elektriciteit maar ook als grondstof voor de chemische industrie en het maken van biobrandstoffen. In het energieakkoord ontbreekt een samenhangende visie en strategie voor deze totale inzet en de gewenste herkomst van biomassa over de komende decennia.'Het Energieonderzoek Centrum Nederland (ECN) onderschrijft dat biomassa een belangrijke pijler blijft onder de toekomstige energievoorziening. 'Ook tussen 2023 en 2050, als we gaandeweg volledig op hernieuwbare energie moeten overschakelen', zegt Donald Pols, internationaal klimaatmanager van ECN. Voorspellingen doen op deze lange termijn is eigenlijk onmogelijk, denkt hij. 'Maar als je echt een ambitieus klimaatbeleid wilt voeren, blijft biomassa in onze prognoses een dominante rol spelen.'De Nederlandse economie kan daarbij gebaat zijn, zei hoogleraar plantaardige productieketens Johan Sanders van Universiteit Wageningen, bij zijn afscheid vorige week. Als de Nederlandse chemische industrie voor de helft overstapt van fossiele grondstoffen naar biomassa levert dat 45 duizend nieuwe banen op waarvan 30 duizend in de landbouw voor de productie van biomassa, zoals gras, ma\u00efs, suikerbieten en andere plantaardige grondstoffen. De andere 15 duizend werkplekken ontstaan binnen de chemische industrie zelf.Het zal de producten uit de chemische industrie niet duurder maken en subsidie van de overheid hoeft het volgens hem niet te kosten. De ontwikkeling van biomassa staat nog maar aan het begin. 'De kapitaalskosten kunnen nog drastisch omlaag.'Biomassa",
      "time": "31 januari 2014, 00:00",
      "timeofday": "00:00",
      "title": "De succesvolste groene energie, maar nog niet zo geliefd",
      "year": 2014
    },
    {
      "category": "Opinie",
      "count": 73,
      "day": 23,
      "href": "http://www.volkskrant.nl/opinie/respect-voor-mensenrechten~a2449775/",
      "month": 3,
      "text": "MensenrechtenWe hoeven op deze plek maar om ons heen te kijken om te beseffen dat die niet vanzelfsprekend zijn. Het is deze maand vijfenzestig jaar geleden dat een meisje uit Amsterdam in het concentratiekamp Bergen-Belsen overleed. We weten dat haar dood onder vreselijke omstandigheden heeft plaatsgevonden: de beschrijvingen van de Britse soldaten die het kamp een maand later ontzetten, tarten iedere verbeelding. Dit meisje was vijftien jaar: iets jonger dan jullie; iets jonger dan mijn kinderen. Net als jullie, en net als mijn kinderen, twijfelde ze over haar uiterlijk, maakte ze ruzie met haar ouders, werd ze verliefd en maakte ze plannen voor de toekomst. Een toekomst die haar niet vergund was, omdat ze Joods was. Anne Frank. Ze werd de stem van zes miljoen verdwenen zielen.Denken jullie dat zoiets niet meer kan, vandaag de dag? Dat onze beschaving zo ver is voortgeschreden, dat we dit soort zwarte episodes uit de geschiedenis voorgoed achter ons hebben gelaten? Dat jonge meisjes zoals Anne zulke verschrikkingen nooit meer hoeven meemaken?Dat is niet waar.Ik denk aan Leila Sisic, die door Servische soldaten gevangen werd gehouden en stelselmatig werd verkracht en mishandeld. In haar boek vertelt zij hoe het is om te overleven te midden van pijn, vernedering, honger en lijden.  Leila was vijftien toen de oorlog in Bosni\u00eb uitbrak. Een oorlog die nog maar vijftien jaar achter ons ligt.Ik denk aan de Somalische Aisho Ibrahim Dhuhulow, die werd gestenigd nadat ze bij de politie aangifte had gedaan van een verkrachting. Zij was dertien. Het is nog geen anderhalf jaar geleden dat duizenden mensen in een voetbalstadion getuige waren van haar wrede dood.En ik denk aan Nasrin uit Bangladesh, die op haar zeventiende door haar man \u00e8n schoonmoeder met zuur werd overgoten, omdat zij ontevreden waren over de hoogte van de bruidsschat. Nasrin werd in kritieke toestand in het ziekenhuis opgenomen, en is nu voor het leven getekend.Mensenrechten centraal in buitenlands beleidMensen doen elkaar nog steeds verschrikkelijke dingen aan. Overheden maken zich schuldig aan mensenrechtenschendingen of laten een klimaat voortbestaan waarin dit soort schendingen gedoogd of zelfs vergoelijkt wordt. Cultuur, traditie, godsdienst of andere omstandigheden \u2013 zoals de strijd tegen het terrorisme \u2013 worden aangehaald ter ontkenning van de norm, of als excuus om van de norm af te wijken.Dat is onaanvaardbaar. Onrecht mag nooit het laatste woord hebben. Mensenrechten gelden voor iedereen, altijd en overal. Voor meisjes en jongens, voor vrouwen en mannen. In Amsterdam en in Sarajevo, in Mogadishu, in Dhaka. Overal. Waar rechten worden ontkend of met voeten worden getreden, is het onze morele plicht protest aan te tekenen. Mensenrechtenschendingen mogen niet zomaar passeren; die vragen om een antwoord, die vragen om verzet, om strijd. De schrijver Elie Wiesel, een overlever van de Holocaust die in 1986 de Nobel Prijs voor de Vrede ontving, zei het zo:'Ik heb gezworen nooit te zwijgen als mensen leed en vernedering moeten ondergaan, waar en wannneer dan ook. We moeten altijd partij kiezen. Als je neutraal blijft, help je de onderdrukker, niet degene die onderdrukt wordt. Als je stil blijft, moedig je de folteraar aan, niet degene die gefolterd wordt.'Niet neutraalWij mogen niet neutraal staan ten opzichte van mensenrechtenschendingen om ons heen. Om die reden heb ik, toen ik ruim drie jaar geleden aantrad als minister van Buitenlandse Zaken, gezegd dat mensenrechten voor mij een essentieel onderdeel van het buitenlands beleid zouden vormen. Zo wil ik invulling geven aan waarden die voor mij leidend zijn: gerechtigheid, gelijkwaardigheid, humaniteit, solidariteit en vrijheid. Zo wil ik tegemoet komen aan Wiesel\u2019s oproep.Ik word echter niet uitsluitend door ide\u00eble motieven gedreven. Ik heb mensenrechten \u00f3\u00f3k een centrale plaats gegeven in het buitenlands beleid vanuit een realistische overweging: Nederland is gebaat bij een wereld waarin mensenrechten worden gerespecteerd. Ons land heeft een open ori\u00ebntatie: internationale handel en investeringen zijn de motor van onze economie. Driekwart van ons inkomen verdienen we in het buitenland, met internationaal ondernemen.GediendDaarom is ons bedrijfsleven gediend met een stabiele internationale omgeving. Het is nu eenmaal beter zaken doen in landen waar de regels van de rechtsstaat worden nageleefd en mensenrechten worden gerespecteerd. Ik heb in de afgelopen drie jaar veel contact gehad met vertegenwoordigers van het Nederlands bedrijfsleven. Ik heb dat contact actief gezocht, juist ook om over mensenrechten te spreken, en ik heb altijd kunnen constateren dat ondernemers mijn doelstellingen op het gebied van mensenrechten onderschreven.De tegenstelling die vaak wordt gesuggereerd tussen de koopman en de dominee bestaat anno 2010 niet meer. Wereldwijd bevorderen van mensenrechten is een gemeenschappelijk belang geworden van overheid en bedrijfsleven, waarin we allebei een eigen verantwoordelijkheid hebben. En ons bedrijfsleven n\u00e9\u00e9mt die verantwoordelijkheid ook: maatschappelijk verantwoord ondernemen is in Nederland geen wassen neus. Natuurlijk komt het niet altijd vanzelf tot stand, en ik ben ook niet van de school die zegt dat alles alleen maar op vrijblijvende basis moet gebeuren. Wet- en regelgeving kunnen de zaken zeker bespoedigen.ToeleverancierBijvoorbeeld door bedrijven die overheidssubsidie ontvangen, vooraf te laten verklaren dat zij hebben zekergesteld dat hun eerste toeleverancier geen gebruik maakt van kinderarbeid. Of door in Europees verband na te denken over handelsmaatregelen ter ondersteuning van de strijd tegen de ergste vormen van kinderarbeid. Daar ligt een verantwoordelijkheid van de overheid, en die verantwoordelijkheid heb ik in de afgelopen drie jaar nadrukkelijk vorm willen geven.Het bevorderen van de internationale rechtsorde, een verplichting die in de Nederlandse Grondwet is opgenomen, en het bevorderen van mensenrechten wereldwijd, kunnen dus niet alleen worden afgedaan als een altru\u00efstisch streven, een nobel doel. Daar komt ook een grote portie welbegrepen eigenbelang bij kijken. Denk ook maar eens aan misdaad gerelateerd aan mensensmokkel, terrorisme, illegale migratie etcetera. Respect voor mensenrechten zal deze negatieve grensoverschrijdende effecten doen afnemen. Dus: verbeter de wereld, \u00f3\u00f3k voor jezelf.Dat eigenbelang wordt nog groter in een wereld waar mensenrechten onder druk staan; waar het concept van mensenrechten in toenemende mate ter discussie staat. De machtsverhoudingen in de wereld veranderen: het Westen \u2013 de Verenigde Staten, Europa, Nederland - moet plaats maken voor opkomende machten, met name in Azi\u00eb. Die opkomende machten hanteren een ander wereldbeeld: zij hechten minder aan vrijheid, democratie en mensenrechten \u2013 zaken die het wezen vormen van Westerse samenlevingen; zaken, die ons ontzettend dierbaar zijn, waar we geen afstand van zouden willen nemen en die we ook voor anderen in de wereld nastreven.UniversaliteitToch wordt het in een veranderende wereld minder gemakkelijk om voor deze waarden op te komen: je ziet dat de universaliteit van mensenrechten steeds meer als een Westerse uitvinding van de hand wordt gewezen. Daarom vind ik dat we juist nu moeten opkomen voor mensenrechten, als belangrijke verworvenheden voor ieder\u00e9\u00e9n. De Universele Verklaring van de Rechten van de Mens heet niet voor niets de Universele Verklaring: de rechten die daarin zijn opgenomen gelden voor iedereen, zonder uitzondering. Niemand kan daar buiten worden geplaatst. Ik vind het belangrijk die visie met verve uit te dragen in een wereld waarin de praktijk nog zo ver verwijderd is van dat ideaal en waarin je nu ook steeds vaker een ander geluid hoort over de theorie: alsof mensenrechten hier wel zouden gelden, maar daar niet van toepassing zouden zijn.Mensenrechten als bindmiddelEr wordt deze dagen veel gesproken over samen leven in \u00e9\u00e9n land, samen leven in \u00e9\u00e9n wereld. Mensen kunnen samen leven op basis van gedeelde waarden. Voor mij zijn mensenrechten het middel dat mensen bindt: in een samenleving, en tussen samenlevingen. Niet voor niets wordt in de Integratienota 2007-2011 met zoveel woorden gezegd dat iedere inwoner van Nederland zich in het maatschappelijk verkeer naar de grondrechten hoort te gedragen, en dat integratie ook betekent: leven met grondrechten die voor alle burgers gelijk zijn.Internationaal geldt precies hetzelfde: mensenrechten vertolken de standaard voor hoe we met elkaar behoren om te gaan; het zijn de spelregels waaraan ieder zich te houden heeft. Daar zit een morele kant aan (iedereen heeft recht op een menswaardig bestaan; niemand kan de ander zijn rechten ontzeggen) en een realistische kant (als iedereen elkaars rechten respecteert, wordt daarmee een gemeenschappelijk belang gediend). In het respect voor mensenrechten komen beschaving en belangen samen.Vanuit die gedachte heb ik in november 2007 de mensenrechtenstrategie gepresenteerd, met de titel: Naar een Menswaardig Bestaan. Daarin staan de uitgangspunten van het Nederlandse mensenrechtenbeleid. Het zijn er vier. Ik sprak al over de eerste - het belang van universaliteit: dat mensenrechten altijd, overal en voor iedereen gelden. Dat betekent ook dat ik geen dubbele standaarden hanteer: als het nodig is, spreek ik net zo goed bevriende landen aan.Isra\u00eblOok de Verenigde Staten, ook Isra\u00ebl, ook Europese lidstaten. De verwevenheid tussen mensenrechten, vrede en veiligheid is een tweede uitgangspunt, ook dat noemde ik zojuist toen ik sprak over het belang van een stabiele omgeving, en hoe respect voor mensenrechten daaraan bijdraagt. Een derde uitgangspunt is de ondeelbaarheid van mensenrechten: politieke rechten en economische, sociale en culturele rechten zijn allemaal even belangrijk om een menswaardig bestaan te kunnen leiden. En ten slotte is de stem van mensenrechten essentieel. Hiermee bedoel ik dat de roep om mensenrechten van buitenaf nooit afdoende zal kunnen zijn om veranderingen in een samenleving te bewerkstelligen. Mensen zullen hun eigen rechten moeten opeisen.TulpHet Nederlandse beleid is er op gericht lokale mensenrechtenverdedigers en organisaties die zich inzetten voor mensenrechten, te ondersteunen. Om deze reden heb ik Mensenrechtentulp ingesteld, een prijs die jaarlijks wordt toegekend aan iemand die bijzondere morele moed heeft getoond in de strijd voor mensenrechten. En om deze reden heb ik ook het Mensenrechtenfonds ingesteld. Daaruit worden vooral lokale projecten  gefinancierd ter verbetering van de mensenrechtensituatie in een bepaald land of van een bepaalde groep mensen. Inmiddels zijn er meer dan vierhonderd projecten in zo\u2019n zestig landen van de grond gekomen.De mensenrechtenstrategie bevat 102 concrete doelstellingen. Toch is zij geen blauwdruk. Omdat de mensenrechtensituatie in de wereld van dag tot dag aan verandering onderhevig is, en nieuwe concrete schendingen elke dag onze aandacht en reactie vragen, blijft onze inzet flexibel. Er komen steeds nieuwe prioriteiten bij en waar we al resultaat hebben behaald, bouwen we voort op onze inspanningen.OnaanraakbarenEr gaat nu bijvoorbeeld meer aandacht uit naar dalits, of onaanraakbaren, een groep van ruim 260 miljoen mensen, vooral in India, die door het kastensysteem geen enkele mogelijkheid krijgen zich aan hun uitzichtloze bestaan te onttrekken. Andere voorbeelden zijn de relatie tussen democratie en mensenrechten, en de mensenrechtensituatie binnen de Europese Unie, bijvoorbeeld waar het gaat om de positie van Roma. De mensenrechtenstrategie is dus een levend document, dat doorlopend wordt geactualiseerd en waar geen houdbaarheidsdatum aan kleeft. De oproep tot respect voor mensenrechten kan juist niet vaak genoeg worden herhaald. Dit werk is nooit af.Als je kijkt naar de middelen die we inzetten, dan zie je dat de vraag naar effectiviteit altijd centraal staat. Het belangrijkste doel is een verschil te maken in het leven van mensen; niet om een vette krantenkop te halen of anderszins goed te \u2018scoren.\u2019 Het gaat er om dat je de lokale omstandigheden helpt verbeteren, niet om je eigen imago op te poetsen. De methoden die we kiezen, worden dus bepaald door hoe effectief we denken te kunnen zijn. De ene keer bedrijven we \u2018megafoondiplomatie\u2019, de andere keer vertrouwen we op een stille interventie, en altijd proberen we lokale krachten en kanalen te ondersteunen.ClintonHet is zoals Hillary Clinton onlangs zei, in een toespraak waarin zij aangaf dat mensenrechten ook voor de Verenigde Staten core business zijn in het buitenlands beleid: 'Onze principes zijn onze Noorderster, maar onze gereedschappen en tactieken moeten flexibel zijn, en aansluiten bij de realiteit die ter plekke geldt.' Dat is een vrije interpretatie van wat Thomas Jefferson ruim twee eeuwen eerder al verwoordde: als het op principes aankomt, wees dan standvastig als een rots; als het op stijl aankomt, zwem dan mee met de stroom.  Zo heb ik het ook willen aanpakken. Geen compromissen op waarden; wel altijd kijken welk middel je het verst op weg helpt.In dit verband kom ik nog even terug op de dominee en de koopman: ik wil nog wel een keer opmerken dat handelsbelangen een effectief mensenrechtenbeleid niet in de weg hoeven te staan, wat dikwijls wordt gedacht. Alsof we ons aan het mensenrechtenbeleid van China of Rusland zouden verbinden, omdat we ook grote zaken doen met die landen. Zo ligt het niet. In mijn beleving is het juist andersom: juist omdat we zaken doen met die landen, hebben we een ingang waarvan we gebruik kunnen maken. Dat gebeurt ook.ChinaEr passeert geen gelegenheid dat de mensenrechtensituatie in China en Rusland niet met de autoriteiten daar wordt aangekaart, en niet alleen door mij, maar ook door de premier en door alle vakministers die daar op bezoek gaan. Dat levert niet van dag tot dag wereldschokkende veranderingen op, maar het helpt wel.Brede betrekkingen leveren een vruchtbare bodem op om ook over mensenrechten te spreken; dan vergroot je het wederzijds begrip en kun je een sfeer scheppen waarin ook de kritische noten effectief gekraakt kunnen worden. Politieke dialoog kan effectiever worden gevoerd in een relatie die gekenmerkt wordt door wederzijdse belangen, zoals met Rusland, waar Nederland grote gascontracten heeft lopen. Andersom geldt het bovendien zeker niet: door geen zaken met die landen te doen, draag je hoe dan ook niet bij aan verbetering van het mensenrechtenklimaat. Alsof het met de mensenrechten in China \u00e9\u00e9n spat beter zou gaan, als we allemaal waren weggebleven bij de Olympische Spelen, om maar een voorbeeld te noemen uit de afgelopen twee jaar. Ik vind dat een vorm van schone handen politiek die niet bijdraagt aan daadwerkelijke verbeteringen.Overigens is het niet per se zo dat een politieke dialoog alleen belangrijk is voor de grote landen, en dat we in het geval van kleinere landen, waarmee we minder of geen handelsbelangen hebben, eerder tot \u2018megafoondiplomatie\u2019 overgaan. Ook met landen als Birma en Iran proberen we in dialoog te blijven. Zo bezocht de mensenrechtenambassadeur, Arjan Hamburger, die hier vanmiddag ook aanwezig is, in september 2007 Birma en was hij twee weken geleden nog in Teheran waar hij met de autoriteiten sprak over de zeer zorgelijke mensenrechtensituatie in Iran.Ondanks onze grote meningsverschillen en de druk die internationaal wordt uitgeoefend op Iran, ook in de vorm van sancties vanwege Iran\u2019s kernprogramma, moeten we ook met dit land het spoor van de dialoog blijven volgen.IranIk ben dan ook blij dat onze mensenrechtenambassadeur op het ge\u00ebigende niveau is ontvangen in Iran en onze boodschap heeft kunnen overbrengen. Hij heeft Iran aangesproken op het naleven van verplichtingen die het land zelf is aangegaan door partij te worden bij verschillende mensenrechtenverdragen. Zo is gesproken over preventieve arrestaties, de willekeurige detenties, het gebrek aan een open en eerlijke rechtsgang, de disproportioneel harde aanpak van vreedzame demonstranten, de onvoldoende toegang tot juridische bijstand, marteling in detentie en de uitvoering van de doodstraf, voor minderjarigen in het bijzonder. Ook heeft hij rechtstreeks aandacht kunnen vragen voor enkele individuele gevallen, waaronder de executie van Arash Rahmani Pour, de doodstraf voor Amin Valian vanwege het gooien van stenen naar de politie tijdens een demonstratie en de arrestatie van filmmaker Jafar Panahi.Dat die zaken in een rechtstreeks contact besproken kunnen worden, is winst, ook al blijven de meningen ver uiteen liggen. Maar op deze contacten kan worden voortgebouwd. Dat kan niet als je de deur dichtgooit. Dan valt er niets meer te luisteren, dan vallen er geen boodschappen meer over te brengen. Overigens is dialoog met een land als Iran, waar het met de mensenrechten zo slecht is gesteld, natuurlijk niet de enige weg die we bewandelen.InternetcensuurVia de Europese Unie probeer ik het probleem van internetcensuur in Iran aan te pakken, bijvoorbeeld door Europese bedrijven die software leveren aan Iran restricties op te leggen. Gister heeft de Unie op mijn aandringen een verklaring aangenomen waarin duidelijk wordt uitgesproken dat het verstoren van internet en tv-uitzendingen onaanvaardbaar is. Ook steunen we programma\u2019s in Iran die juist de mediadiversiteit en het gebruik van internet bevorderen. Het is dus een pakket aan maatregelen waarvan dialoog \u00e9\u00e9n spoor uitmaakt.Nu ik het toch over internetcensuur heb. Gisterenavond hoorden we het nieuws dat Google uit China vertrekt als gevolg van de censuur die moet worden toegepast. Ik betreur dat het zo ver is gekomen. Het belang van vrijheid van meningsuiting en vrije toegang tot media is een punt dat consequent bij de Chinese autoriteiten wordt opgebracht, zowel door Nederland als in EU-verband. Overigens vind ik het wel positief dat bedrijven zich meer en meer bewust zijn van de rol die zij kunnen spelen als het gaat om mensenrechten. En daar ondersteunen wij bedrijven graag bij: zo hebben we bijvoorbeeld een MVO-toolkit ontwikkeld. Het is goed te zien dat bedrijven ook op eigen initiatief gedragscodes ontwikkelen, zoals bijvoorbeeld in de VS. Ik heb in de EU voorgesteld dat een dergelijke gedragscode ook in Europa wordt ontwikkeld, zodat ook Europese bedrijven in relatie tot landen zoals China, een duidelijk signaal afgeven over het belang van fundamentele vrijheden, zoals bijvoorbeeld de vrijheid van meningsuiting.ResultatenInmiddels zijn we ruim twee jaar bezig met de uitvoering van de mensenrechtenstrategie en is de vraag naar resultaten gerechtvaardigd. Ik wil die verantwoording ook graag afleggen. Vandaar dat ik vandaag, voor de tweede keer, een mensenrechtenrapportage presenteer. Vorig jaar rapporteerde ik al aan de Tweede Kamer over de resultaten van de Nederlandse inspanningen op het gebied van mensenrechten over het jaar 2008, en vandaag doe ik hetzelfde over het jaar 2009.Ik heb de lat hoog gelegd. De mensenrechtenstrategie is een zeer ambitieus document. Dat heb ik bewust gedaan. Ik wist dat dat mij kwetsbaar zou maken voor sceptici, die zeggen: wat levert dat nu allemaal op, al die aandacht voor mensenrechten? Vandaag kan ik naar eer en geweten zeggen: we kunnen echt iets laten zien.Soms hebben onze inspanningen een gezicht, en dat levert natuurlijk de grootste voldoening op. Dat de Afghaanse journalist Perwiz Kambakhsh vorig jaar in vrijheid werd gesteld, nadat hij eerder ter dood was veroordeeld voor godslastering, is het resultaat van internationale druk waaraan Nederland heeft bijgedragen, door rechtstreekse contacten met de Afghaanse autoriteiten, en ook via de Europese Unie en via de Verenigde Naties. Dat Chinese dissidenten mij in Peking vertelden blij te zijn met de Nederlandse inspanningen op het gebied van mensenrechten \u2013 en daar overigens in \u00e9\u00e9n adem aan toevoegden dat wij vooral ook met de autoriteiten in gesprek moesten blijven - heeft mij enorm gesterkt.Dat Radovan Karadzic nu in de Scheveningse gevangenis zit, is mede te danken aan Nederland dat consequent op zijn uitlevering is blijven aandringen, ook toen anderen de hoop al lang hadden opgegeven. Ik zie dus wel degelijk resultaten van ons gehamer op mensenrechten en ons aandringen op het tegengaan van straffeloosheid. Er zijn ook positieve trends waarneembaar, waarvoor Nederland een deel van de credits kan opeisen. Zoals het feit dat m\u00e9\u00e9r landen zijn overgegaan op een moratorium op de doodstraf. In dat verband betreur ik dat in Wit-Rusland vorige week twee mannen ter dood zijn gebracht. Wit-Rusland is het enige land in Europa dat de doodstraf blijft toepassen \u2013 zolang dat het geval is, vind ik niet dat zij in de Raad van Europa opgenomen kunnen worden.MoratoriumNederland heeft zich er dan ook voor ingezet dat een moratorium op de doodstraf een voorwaarde is voor Wit-Russische toenadering tot de Raad. Een andere positieve ontwikkeling is het feit dat nu in de Verenigde Naties openlijk wordt besproken dat seksuele geaardheid geen reden voor discriminatie mag zijn. Zevenenzestig landen uit alle delen van de wereld tekenden de verklaring die mede op initiatief van Nederland tot stand kwam, waarin stond dat discriminatie van homo\u2019s en lesbiennes de wereld uit moet.Onze ambassades besteden nu structureel aandacht aan mensenrechten. Ik noemde al het Mensenrechtenfonds waaruit honderden projecten worden gefinancierd. Ik zal jullie \u00e9\u00e9n voorbeeld geven. In India draagt de ambassade bij aan projecten voor kinderen die aan kinderarbeid hebben kunnen ontsnappen. Zij worden opgevangen en gerehabiliteerd, onder andere door hen onderwijs aan te bieden; aan hun ouders en bedrijven wordt voorlichting gegeven. In totaal zestig dorpen werken inmiddels met deze \u2018kindvriendelijke\u2019 aanpak,  waardoor 3000 kinderen zijn overgebracht van fabriekshal naar schoolbank, waar ze thuis horen. Dat noem ik een verschil maken!GemeenschappelijkOok binnen de Europese Unie dringt Nederland continu aan op het uitdragen van gemeenschappelijke waarden in de betrekkingen met andere landen \u2013 \u00f3\u00f3k voor de nieuwe diplomatieke arm van de EU, onder leiding van de Hoge Vertegenwoordiger Catherine Ashton, moet dit een belangrijk aandachtspunt worden. Via de Europese Unie kunnen wij onze invloed in de wereld vergroten, en daarom is het belangrijk dat de Unie een sterk mensenrechtenprofiel heeft: daar trekt Nederland hard aan.In Nederland zelf heeft de mensenrechtenstrategie \u2013 al is die dan onderdeel van ons buitenlands beleid \u2013 ook verschil gemaakt: zo wordt er momenteel hard gewerkt aan de oprichting van het Nationaal Instituut voor de Rechten van de Mens door mijn collega ministers van Binnenlandse Zaken en Justitie, en heeft Nederland het Protocol bij het Verdrag inzake Economische, Sociale en Culturele Rechten getekend, evenals het protocol inzake kindsoldaten bij het Kinderrechtenverdrag. En we hebben mensenrechtenonderwijs een steviger basis kunnen verschaffen in het Nederlandse onderwijs.Tegenover deze successen \u2013 kleine en grote \u2013 staan vele gevallen waarin het effect van onze inspanningen minder zichtbaar is, of waar zelfs sprake is van achteruitgang, ondanks onze pogingen. Ook die realiteit moeten we onder ogen zien. Het bevorderen van mensenrechten is een proces van lange adem, en moet, ik zei het al, vooral ook worden gedragen door krachten in de eigen samenleving, die van ons wel een duidelijke helpende hand moeten krijgen. Dat het werk nog lang niet af is, en ook nooit af zal zijn \u2013 de Universele Verklaring spreekt zelf van een \u2018gemeenschappelijk te bereiken ideaal\u2019 \u2013 is echter geen reden om niet tevreden te zijn met de voortgang die w\u00e8l is geboekt.Doorlopende aandacht voor mensenrechten is belangrijk, ook als die niet op stel en sprong tot zichtbare resultaten leidt. Als \u00e9\u00e9n keer protesteren niet helpt, dan zullen we twee keer protesteren. En als twee keer protesteren niet helpt, dan doen we het drie keer. Net zo lang tot we op termijn effect sorteren. Zonder die actieve betrokkenheid komt het gemeenschappelijk ideaal immers helemaal niet dichterbij, daarvan ben ik wel overtuigd. En dan haal ik opnieuw Wiesel aan: \u201cja, er zullen momenten zijn wanneer we niet in staat zijn onrecht te voorkomen; maar er mogen nooit momenten zijn wanneer we nalaten ertegen te protesteren.\u201dBlik op de toekomstTot slot nog kort een blik op de toekomst. Moeten we doorgaan met het wereldwijd bevorderen van mensenrechten? Voor mij is dat een retorische vraag, voor jullie hopelijk ook. Toch stel ik \u2018m wel. Het is namelijk zo gemakkelijk om niets aan mensenrechten te doen. Het is zo gemakkelijk om het erbij te laten zitten. Om andere belangen te laten prevaleren. Om uitsluitend een leuke boodschap te brengen, en de lastige gespreksonderwerpen te vermijden.Als we voor zo\u2019n koers kiezen, verzaken we onze morele plicht. Dan geven we geen gehoor aan Wiesel\u2019s oproep om altijd de kant van de onderdrukten te kiezen, om voor hen te strijden. En dan laten we de miljoenen mensen die ook vandaag nog lijden, die geen aanspraak mogen maken op hun mensenrechten, zitten. Dat zou verkeerd zijn. En ook dom. Want door niets te doen, geef je ruim baan aan die krachten in de wereld die het allemaal niet zo nauw nemen met de mensenrechten. En daarmee brengen we niet die stabiele internationale omgeving dichterbij, die zo goed is voor ons land, en schaden we dus onze eigen belangen.Onze economische belangen, maar ook onze veiligheidsbelangen en het belang dat we hechten aan het voortzetten van ons eigen leven in vrijheid. Die manier van leven is ons immers dierbaar; we willen onze individuele keuzevrijheid handhaven in deze wereld, inclusief de garantie dat de overheid onze persoonlijke levenssfeer respecteert en verdedigt. Ook daarom moeten we actief tegengaan dat universele waarden, die we hier allemaal koesteren maar die misschien niet zo vanzelfsprekend zijn als wij wel zouden willen, worden uitgehold.Daarom zeg ik: respect voor mensenrechten is waar beschaving en belangen samen komen. Laten we dat bindmiddel zo stevig mogelijk verankeren, zowel in onze eigen samenleving als over de grenzen. Als ik lees dat in 2009 bijna de helft van alle discriminatie op het Internet, gericht was tegen Joden, zoals het Meldpunt Discriminatie Internet vorige week bekend maakte, dan weet ik dat we dat aan Anne Frank verplicht zijn.Toespraak Maxime Verhagen, minister van Buitenlandse Zaken, bij presentatie Mensenrechtenrapportage 2009, Amsterdam, Anne Frank Huis, 23 maart 2010",
      "time": "23 maart 2010, 15:05",
      "timeofday": "15:05",
      "title": "Respect voor mensenrechten!",
      "year": 2010
    },
    {
      "category": "Opinie",
      "count": 55,
      "day": 21,
      "href": "http://www.volkskrant.nl/opinie/het-nieuwe-taboe-op-de-oorlog~a2447522/",
      "month": 4,
      "text": "Geachte aanwezigen,de titel van deze Arond\u00e9uslezing, \"het nieuwe taboe op de oorlog\", heeft  U mogelijk verbaasd. Hoezo taboe? - zo vraagt U zich misschien af. Het  gaat toch niet om een vorm van verdrongen verleden, zoals Vichy in  Frankrijk, of de slavernij bij ons? Er wordt toch sinds jaar en dag  uitvoerig aandacht aan de Tweede Wereldoorlog besteed, op  tentoonstellingen, in boeken, in het onderwijs? Vormt de Holocaust niet  ongeveer h\u00e8t morele ijkpunt dat bij nieuwe dreigende massamoord het  instinctmatige handelen van westerse politici, de Nederlandse inclusief,  bepaald? Van Joegoslavi\u00eb tot Libi\u00eb nu?En ook als het gaat om de Nederlandse bijdrage indertijd, van  economi\u00adsche collaboratie tot actief SS-lidmaatschap en meevechten aan  het Oost\u00adfront, dan is de Wilhelmina-mythe dat 'heel Nederland'  collectief in het verzet zat, toch allang van tafel? Dat in geen enkel  westers land zoveel joden zijn weggevoerd, en dat veel Nederlandse  instanties - van de politie tot de spoorwegen - daaraan zonder al te  veel obstructiepogingen lijdzaam hebben meege\u00adwerkt, dat wordt toch niet  meer verzwegen? Dus: wat nieuw taboe op de Oorlog? Wordt de Bevrijding  niet elk jaar herdacht met als nadrukkelijke boodschap: dat nooit weer?  Past niet ook de (nog jonge traditie) van deze lezing in dit kader?Inderdaad, de Bevrijding wordt elk jaar herdacht, met als boodschap:  'dat nooit weer'. Maar die herdenking begint iets plichtmatigs en iets  hols te krijgen, als men zich niet altijd meer tot in detail durft af te  vragen: w\u00e1t dan precies 'nooit weer'. Er valt een toenemende  angstvalligheid te bespeu\u00adringen om ontsporingen van toen, en de aard en  oorzaken daarvan, voor het heden relevant te verkla\u00adren. Dat is de aard  van het nieuwe taboe op de Oorlog. Jarenlang werd, te pas en te onpas,  zodra zich een maatschappe\u00adlijk verschijnsel voordeed dat - laat ik het  zo maar even onder\u00adkoeld formule\u00adren - politiek abject werd bevonden,  dat als 'niet poli\u00adtiek-correct' werd beschouwd, om de huidige  politiek-correcte term voor onwenselijke ver\u00adschijn\u00adselen te bezigen,  bijna volauto\u00adma\u00adtisch naar De Oorlog verwezen: had de desbetref\u00adfende  persoon, die de gewraakte abjecte uitlatingen of voorstel\u00adlen had  gedaan, zich wel gerealiseerd in wiens voetsporen hij daarmee getreden  was? Zeer makkelijk werden, toen, allerhande van onge\u00adnoe\u00adgen dat het  politieke daglicht niet kon velen bolstaande sentimenten in een  automa\u00adtische reflex als 'racis\u00adtisch' of 'fascistisch' betiteld.Maar nu er, sinds 1945, meer reden is om waakzaam te zijn dan ooit,  wordt eenieder die vandaag, verwijzend naar het verleden, voor bepaalde  tenden\u00adsen, en vooral voor het voor 'normaal' verklaren van bepaalde  opvattingen waarschuwt, meteen van demonisering beticht: hij zou met  zijn kritiek miljoenen kiezers schof\u00adferen. En juist tussen die  beschuldiging van 'demo\u00adnisering', de omvang van de groep die dan  'gedemoniseerd' zou worden en de relevantie van die waak\u00adzaamheid  bestaat een verband, ik kom daar later op terug.Waar het om gaat: naarmate er, zoals nu, meer reden is om te  waarschu\u00adwen, durft men dat vanwege de omvang van het te bekritiseren  verschijnsel minder te doen. Naarmate iets feitelijk gangbaarder wordt,  is het namelijk zeker in een ruzie mijdend en naar consen\u00adsus\u00ad stre\u00advend  land als Nederland moeilijker om vol te houden dat iets niet gangbaar  zou beh\u00f3ren te zijn. Wij zijn uit dien hoofde snel geneigd om iets voor  'normaal' in de normatieve betekenis van het woord te beschou\u00adwen, zodra  het normaal in de zuiver constaterende betekenis van het woord geworden  is. Ook dat vergt enige toelichting - of voor de goede verstaander  misschien ook niet. Die actualiteit verklaart in elk geval waarom mijns  inziens het thema van deze Arondeuslezing geen ander kon en mocht zijn  dan het door mij gekozene, omdat er sinds de vorige, in onschuldiger  tijden gehouden Arondeuslezing van afgelopen jaar wel in de politiek  iets cruciaals is gebeurd - en daarbij, als het gaat om het niet ter  discussie mogen staan van de vanzelfspre\u00adkend\u00adheid van wezenlijke  rechtsstatelijke normen en waarden, een lijn overschre\u00adden is. Het zou  bij de vaststelling van het thema van de lezing voor vandaag idioot zijn  geweest, als ik dat alarmerende gegeven volkomen had genegeerd in  plaats van tot onderwerp had gekozen, als ik gedaan zou hebben, alsof er  niet iets cruciaals zou zijn gebeurd.Dat maakte het onder\u00adwerp van deze lezing moreel in feite  onver\u00admijde\u00adlijk - elke andere keuze, waarbij met een grote boog om de  actualiteit zou worden heengelo\u00adpen, zou, ten over\u00adstaan van die  rechtstatelijke normen en waarden, op laffe vaandel\u00advlucht zijn  neergeko\u00admen. Wat ik ga zeggen is, omdat het niet-normale intussen  normaal dreigt te gaan worden, ongetwij\u00adfeld omstre\u00adden - maar daarom  destemeer noodza\u00adkelijk. Alvorens echter toe te kunnen lichten, waarom de morele lessen van  'De Oorlog' nu in elk geval relevanter zijn dan ze de afgelopen zestig  jaar ooit zijn geweest, moet ik eerst iets over de Bezetting zelf  zeggen. Daaraan voorafgaande nog even tussendoor, mocht bij de  chronologische fijnproe\u00advers onder U dienaangaande nu al een vraagteken  zijn gerezen, kort als toelichting waarom ik zojuist sprak van  'relevanter dan ooit in de afgelo\u00adpen zestig jaar', en niet van de  afgelopen zesenzestig - de Oorlog is immers al ruim een jaar met  pensi\u00adoen.Wel: dat hangt uiteraard samen met de, tot op de dag van vandaag, met  de eufemistische term 'Politionele Acties' gebagatelliseerde poging van  Nederland om, kort nadat het zelf van de Duitsers was bevrijd, het  Indone\u00adsi\u00adsche streven om zich definitief van de Nederlandse  overheersing te bevrij\u00adden, met grof geweld neer te slaan. Slechts  weinigen, toen door de nog zeer koloni\u00adaal denkende meerderheid van de  Nederlandse bevolking en pers gedemoni\u00adseerd, zagen in dat een volk dat  zelf net bevrijd was, toch weinig recht had om een ander volk z\u00edjn  zelfbevrijding te ontzeggen: dat een volk dat net zelf bevrijd was er  door het voeren van een neokoloniale herove\u00adringso\u00adorlog blijk van gaf  in een bepaald opzicht toch niet bijster veel van de eigen zeer recente  onderdrukking te hebben geleerd.Dat een 'slachtoffervolk' gaandeweg in een 'dadervolk' kan  verande\u00adren - op een ander vlak zien we dat met de Isra\u00ebli's en de  Palestijnen - komt vaker voor, maar gebeurde hier toch wel bijzonder  snel. Nog de Poncke Princen-affaire maakte in de jaren negentig - dus  een halve eeuw na dato - duidelijk dat nog niet iedereen in Nederland  zich een historisch evenwichti\u00adge kijk op de zaak had eigen gemaakt. Pas  Ben Bot kon in een nieuw millenni\u00adum namens de regering erkennen dat  Nederland indertijd gewoon aan de foute kant van de geschiedenis was  beland. Dit even als korte toelichting bij die keuze voor zestig in  plaats van zesenzestig jaar.Maar nu dus de Bezetting zelf, en waarom die nu als morele maatstaf  relevanter is dan zij in elk geval ooit in die afgelopen zestig jaar is  ge\u00adweest. De vijf jaren tussen 1940 en 1945 vormen, van de inlijving bij  Napoleons keizerrijk tussen 1810 en 1813 afgezien, sinds de Opstand  tegen Spanje het enige moment dat Nederland zijn zelfbeschik\u00adkingsrecht  volledig kwijt was. Ik zeg volledig, want over de mate van  zelfstandigheid van het Koninkrijk Holland in de vier aan Napole\u00adon  voorafgaande jaren, toen diens broer Lodewijk hier de monarchale scepter  zwaaide, valt te twisten, en hetzelfde geldt, in wat mindere mate, voor  de Bataafse Republiek die hier in 1795 na de zogeheten Bataafse  Omwente\u00adling met militaire en politieke hulp van het revolutionaire  Frankrijk tot stand kwam.Waar het om gaat: in de bijna tweehonderd jaar die inmiddels sinds  het herstel van de onafhankelijkheid in 1813 verstreken zijn, vormt  40-45 de enige periode waarin een aantal basiswaarden van de Nederlandse  samenle\u00adving en rechtsstaat geschonden werden - ook nog los van de  totale ontrech\u00adting plus deportatie v\u00e1n en de massamoord \u00f3p de joden.  Die rechtsstatelijke basiswaarden waren overigens sterk het product van  de door de idealen van de Verlichting ge\u00efnspireerde Bataafse  Omwente\u00adling (niet zozeer van de Opstand) die, historisch pikant genoeg,  gedeeltelijk juist tijdens de Napole\u00adontische tyrannie - die in de  praktijk (weer) allerlei vormen van willekeur liet zien - middels  wetgeving werden gecodificeerd.Om de belangrijkste daarvan te noemen: de gelijkheid van alle burgers  voor de wet. Bij de Bataafse Revolutionairen zelf vertaalde zich dat  zelfs al in algemeen mannenkiesrecht, dat evenwel na enkele jaren, een  paar staatsgre\u00adpen verder, weer van tafel verdween: zowel Lodewijk  Napoleon als Nape\u00adlon als hun beider opvolger koning Willem I waren  autocraten. Le m\u00e9nage\u00adrie du roi - de dierentuin van de koning: dat was  de gangbare publie\u00adke benaming voor de Eerste Kamer in de jaren  voorafgaand aan Thorbecke. Ook Thorbec\u00adke heeft weliswaar de monarchale  autocratie in 1848 door een parlementair systeem vervangen, maar van een  herstel van het algemeen mannenkies\u00adrecht was geen sprake: dat zou nog  zeventig jaar op zich laten wachten, toen tevens ook het  vrouwenkiesrecht werd ge\u00efntro\u00adduceerd.De democratie in Nederland is dus eigenlijk pas van 1917 - de  rechtsstaat is daarentegen veel ouder. Het is, waar we gewend zijn beide  termen in een adem te noemen, en daardoor ook wel eens gedachteloos  door elkaar te gebruiken, noodzake\u00adlijk te benadrukken dat het niet om  synoniemen gaat - evenmin als dat voor 'vrede' en 'veiligheid' geldt,  ook al zo'n vast begrip\u00adpen\u00adpaar in politieke vertogen. De rechtsstaat  draait om het feit dat de wet voor iedereen geldt. De democratie om het  feit dat iedereen ook meebeslist welke wetten vervolgens voor iedereen  gelden. Het Nederland van koning Willem I en Thorbecke was wel een  rechtsstaat: de wet gold voor iedereen gelijk, ieder mocht hetzelfde wel  en niet, en de onafhankelijke rechterlijke macht velde op basis van dat  gelijke recht haar oordeel. Alleen was het in de tweede helft van de  negentien\u00adde eeuw nog maar een minderheid die via het censuskiesrecht  invloed had op de vraag, wat dan wel precies iedereen mocht of niet  mocht.Ook bij het strafrecht werden straffen niet al bij voorbaat aan de  maat\u00adschappelij\u00adke positie van de dader aangepast. Dat was tijdens het  ancien r\u00e9gime wezenlijk anders: omdat een edelman geacht werd  principieel anders te voelen en te denken dan een boer, werd hij voor  een moord ook princi\u00adpieel anders gestraft - indien met de dood, dan met  het eervolle zwaard, en niet met de eer\u00adloze galg. Nog een laatste  overblijf\u00adsel daarvan vormt het krijgsrecht: een aparte rechtspraak voor  een aparte groep burgers met aparte straffen. Toen in 1946 in  Neuren\u00adberg een aantal nazi-topstukken ter dood werd veroordeeld,  verzochten de twee militairen onder hen, de generaals Jodl en Keitel,  veelzeggend, om de kogel in plaats van de strop. Die gunst werd hen  overigens geweigerd.Met de gelijkheid voor de wet, die onze oude Republiek in de door  sommige hedendaagse politici weer als voorbeeldig aangeprezen VOC-tijden  niet kende, hangt niet alleen direct de vrijheid van godsdienst samen,  maar ook de gelijkheid van godsdienst. Van het een noch het ander was  tijdens de zeventiende en achttiende eeuw sprake: er bestond maar \u00e9\u00e9n,  van staats\u00adwege ook materieel sterk bevoordeel\u00adde, officieel toegestaan  kerkge\u00adnoot\u00adschap, dat dan ook als de Heerschende Kerk bekend stond: de  toen als 'Gereformeerd' betitelde latere Nederlandse-Hervormde Kerk.Alle andere godsdienstige denomina\u00adties werden hooguit getolereerd,  in het katholieke geval slechts tegen betaling van een jaarlijkse  donatie - de zogeheten recognitiegelden - in de publieke kas van het  stadsbestuur, en soms ook nog een som in de particu\u00adliere kas van de  dienstdoende burge\u00admeester. Corruptie was in de Gouden Eeuw namelijk  schering en inslag - het recht was gewoon te koop. De vervulling van  offici\u00eble staatsamb\u00adten - en dat ging van raadpensionaris van Holland  omlaag tot stedelijk kolenzakken\u00adsjouwer in Harlingen - stonden alleen  voor lidmaten van de Heerschende Kerk open: doopsgezin\u00adden, katholie\u00adken  en joden konden elke sollicita\u00adtiepo\u00adging vergeten.Dat veranderde in 1795 fundamenteel: ongeacht geloof, herkomst of  stand had iedere wettige ingezetene van Nederland dezelfde rechten en  plichten (met uitzondering dus van de heel concreet politieke van het  kiesrecht). Ook gelijkheid van geloof: dat betekende niet dat elke  gelovige alles mag - een groot misverstand - maar dat als de aanhanger  van het ene geloof iets mag, de ander dat ook mag - of het nu om  religieu\u00adze manifes\u00adtatie middels kledingattributen in de openbare  ruimte, of om religieu\u00adze regels voor de voedselbereiding gaat.Dat wetten geduldig zijn, en de feitelijke gelijkstelling van  bijvoorbeeld met name de katholieken nog lang op zich liet wachten en  hun maatschap\u00adpelij\u00adke emancipatie vele decennia vergde, is natuurlijk  een tweede. Waar het om gaat: iedereen werd in Nederland in beginsel  door de staat in gelijke gevallen gelijk behandeld. Daartoe was de  rechterlijke macht, conform Montesquieu's beginsel van de trias  politica, ook onafhan\u00adkelijk van de politieke - bij ons geen  telefoonrechtspraak, waarbij politieke macht\u00adhebbers in een juridisch  proces interveni\u00ebren, zoals in Rusland of China.De enige periode waarin, sinds de Franse Tijd, dit alles niet voor  Neder\u00adland gegolden heeft, en dit fundamentele uitgang\u00adpunt van de  rechtsstaat ruw terzijde werd gescho\u00adven, was die van de Duitse  Bezetting. Van gelijke behandeling ongeacht ras of geloof was geen  sprake meer, van eerlijke, onafhankelijke rechtspraak evenmin - ook de  naam\u00adgever van deze lezing werd daar, als bekend, in 1943, na zijn  heldhaftige aanslag op het Amster\u00addamse Bevol\u00adkingsregister, het  slachtoffer van. Een kleine persoonlijke noot: hij werd op \u00e9\u00e9n dag na  precies achttien jaar voor mijn geboorte ge\u00ebxecu\u00adteerd, en was toen  bijna zo oud als ik nu.En dat brengt ons op de actualiteit. Voor het eerst sinds 1945 hebben  we in Den Haag namelijk te maken met een politieke stroming van grote  omvang (die bovendien - ongeacht de formele gedoogconstructie -  feite\u00adlijk, zij het ook zonder eigen ministers, meeregeert) die  uitgangspunten huldigt en standpun\u00adten verkondigt die haaks staan op de  beginselen van de rechts\u00adstaat. Nee: tot genocide of oorlog roept zij  niet op - tot het tweede is Nederland niet eens meer in staat, en voor  het eerste zou Europa wel meteen een stokje steken - maar zij bepleit  wel fundamenteel verwerpelijke dingen. Het soort dingen, dat sinds 1945  terecht taboe was en voor alle fatsoenlij\u00adke partijen een reden vormde  om een zeer heldere grens te trekken en de eventuele bepleiters daarvan  op grote afstand te houden.Ideologisch zijn er, naast tijdgebonden verschillen - anti-islamisme  in plaats van antisemitisme bijvoorbeeld, waarbij het Eurabische  kalifaat in de plaats van de joodse wereldsamenzwering gekomen is, en de  Protocollen van Zion voor taqqya-theorie\u00ebn hebben plaats gemaakt- in  elk geval de nodige overeen\u00adkom\u00adsten tussen het rechtse populis\u00adme van  de jaren dertig en van vandaag: de retrospectie\u00adve valse idylle van een  zuiver 'Nederland voor de Neder\u00adlanders' (of Lim\u00adburg voor de  Limburgers), het evidente vijand\u00adbeeld, de met haat\u00adzaaien jegens  minderheden gepaard gaande xeno\u00adfobie, de gekun\u00adstelde  zwart-wit-tegen\u00adstelling tussen 'het volk' en 'de elite', een  Rousseauniaans idee van een door die elite genegeerde volont\u00e9 generale,  het gebrek aan openbare interne discussie, de hang naar een sterke  leider die in direct contact zou staan met het volk en die ook als enige  naar buiten het woord voeren mag.Zeker: het democratische parlementaire stelsel staat nu niet ter  discus\u00adsie - maar wel in feite de daaraan ten grondslag liggende  ideologie. Een demo\u00adcratische vorm impliceert niet altijd ook  automatisch een democratische gedachte. En zeker: de knokploegen blijven  tot een paar parle\u00admentari\u00ebrs met losse handjes beperkt, wier  percen\u00adtage overigens dat van Marokkaan\u00adse jongeren met een justitieel  verleden inmid\u00addels ruim\u00adschoots overtreft.  De PVV bepleit openlijk discriminatie van een deel van de ingezetenen  in Nederland op basis van de demonisering van een religie: denk aan de  voorstellen van haar lijsttrek\u00adker in deze provincie bij de jongste  Statenver\u00adkie\u00adzingen inzake hoofddoekjes in de bus. Over priesterboorden  en keppel\u00adtjes ging het niet. Ook voert deze partij, haar aanvoerder en  enige eigenaar voorop, tamelijk stelselmatig een hetze van  verdachtmakingen tegen de rechterlijke macht, waarbij Berlus\u00adconi als  voorbeeld lijkt te dienen. Het voorstel om rechters niet voor het leven  te benoemen, maar periodiek te beoordelen op grond van de vraag of ze  wel zo streng straffen zoals het de de volksonderbuik belieft, vormt  daarvan de kroon: onze eigen variant van de telefoon\u00adrecht\u00adspraak  waarmee de stoelpoten onder de trias politica worden wegge\u00adzaagd. De  soms zeer concrete bemoei\u00adenis met rechtsza\u00adken spreekt boekde\u00adlen.Daarbij komt dan nog het gebrek aan inhoudelijke verantwoording en  financi\u00eble contro\u00adle, die eigen zijn aan de dictatoriale structuur van  deze zogenaamde 'partij' - van de NSB bijvoorbeeld kon je daarentegen  nog gewoon lid worden - en die haaks staan op de beginselen van  democratie. Dat geldt eveneens met nadruk voor de schimmige  financiering. Ik zwijg dan nog over de fact-free-politics en het met  grove leugens gepaarde complot\u00addenken, waaraan zich vooral de  partijideoloog van de PVV bezon\u00addigt - ook dat hebben wij in deze  omvang, en vooral bij een groepering met deze invloed in de politiek,  sinds 1945 niet gezien.De CPN bijvoorbeeld, bij wiens politieke onafhanke\u00adlijkheid even\u00adeens  op grond van buitenlandse financiering terecht vraagtekens werden  geplaatst, had in elk geval \u00e9\u00e9n ding moreel wezenlijk op de PVV voor:  zij sloot niet burgers op basis van hun geloof of herkomst doelbewust  uit. Toch bevond zij zich, ondanks een aanvankelijk electoraat van de  omvang van tien procent, mede vanwege haar interne dictatoriale inslag  decennia lang in Den Haag in een isolement: een cordon sanitaire van  links tot rechts, waar dit in het geval van de PVV nu door rechts  doorbroken is.En dat is de tweede reden, waarom een vergelijking met het beladen  Nederlandse verleden leerzaam is: het snelle verschuiven van normen en  waarden onder druk van een agressief populisme, het gemak waarmee door  een deel van de maatschappelijke elite uit politiek opportunisme  vervolgens basale uitgangspunten worden opgegeven en dingen  aanvaardbaar, 'nor\u00admaal' gevonden worden, die men even eerder nog  volstrekt onacceptabel en ondenk\u00adbaar had geacht. Een deel van de  huidige bewindslieden bijvoor\u00adbeeld verkondigt thans standpunten, die  zijzelf nog geen twee jaar geleden scherp van de hand zouden hebben  gewezen, en waarop zij, als wij straks ook de PVV weer over\u00adleefd  hebben, zonder twijfel met schaamte zullen terugkij\u00adken.Te denken valt speciaal aan de omgang met vluchtelingen en  vreemdelin\u00adgen, waarbij niet meer een eerlijke beoordeling van  afzonderlijke asylaan\u00advra\u00adgen centraal staat, maar de wens om koste wat  kost zoveel mogelijk mensen buiten de poorten te houden. In dat opzicht  doet de benepen Nederlandse houding enorm denken aan die van Den Haag in  de jaren dertig, toen het om (al dan niet joodse) vluchtelingen uit het  Derde Rijk ging: er werden toen regelmatig met even groot gemak  politieke vluchte\u00adlingen naar Duits\u00adland de grens over gezet als nu naar  Irak en Afghanistan. Dat gebeurde niet alleen om vooral het bevriende  staatshoofd Hitler niet voor het hoofd te stoten, ook de latente  xenofobie in Neder\u00adland zelf speelde daarbij een rol, en een obses\u00adsieve  angst bij bevolking en autori\u00adteiten voor 'het communisme', die niet  voor de huidige voor 'de islam' onder\u00addeed.  Sterker: de angst de roep van het Gesundes Volksempfinden te missen  en anderhalf miljoen kiezers te 'demoni\u00adseren' - zoals de  standaardreactie van de PVV bij elke kritiek op haar doen en laten luidt  - heeft inmiddels bij de regeringscoalitie tot een grootschalig  wegkijken geleid als er weer eens discutabele, of zelfs ronduit  schunnige uitspraken worden gedaan. Menig minister 'ziet geen probleem'  omdat de PVV zich aan de gemaakte beleids\u00adafspraken houdt, of beperkt  zich tot een agreement to disagree - alsof het om een meningsver\u00adschil  inzake de villa\u00adsubsidie of de kilometerheffing zou gaan, en niet om een  doordachte en vrij syste\u00admatische aanval op fundamen\u00adtele  rechtstatelijke waarden. De gewenning gaat kennelijk snel.Ook al zal de formele rechts\u00adstaat er niet direct aan onderdoorgaan -  als gezegd, dan komt Brussel er wel tussen - het komt niet alleen aan  op wat op coalitiegedoog\u00adpapier staat, maar ook op het maat\u00adschappelijk  klimaat. En daaraan levert de premier indirect een zeer verwerpelijke  bijdrage, als hij, omwille van het politieke gemak nu, in een interview  stelt dat de PVV een heel normale partij is, die zich keurig aan de  afspraken houdt. Een heel normale partij? Sinds wanneer valt het  leidersbeginsel, de ondermijning van de trias politica en de  demoni\u00adsering van een hele religieu\u00adze bevolkings\u00adgroep met de morele  uit\u00adgangspunten van het liberalisme te rijmen? Helaas zijn er bij VVD en  CDA maar weinigen, die hier principieel stelling durven nemen - juist  vanwege hun isolement dienen hier Weisglas en Winsemius, Klink en Hirsch  Ballin met ere te worden genoemd.Elders domineert de opportunistische gemakzucht - zoals die ook in  het inmiddels beladen verleden heeft gedomineerd. Misschien in \u00e9\u00e9n  opzicht te beladen, wat samenhangt met de langdurige plaatsing van De  Oorlog in een soort historische buitencategorie: als een menselijke  natuurramp die ons van buitenaf overkomen is. Die heeft er ook voor  gezorgd dat de NSB als de absolute belichaming van het Kwaad is gaan  gelden - en ook haar toenmali\u00adge kiezers nadien werden 'gedemoniseerd'.  Maar de gemiddelde NSB-kiezer - en de gemiddelde kiezer in de jaren  dertig \u00fcberhaupt - was moreel echt niet veel slechter dan de gemiddelde  kiezer nu. En zeker in de beginja\u00adren was de NSB vooral een uitgesproken  Nederlandse kleinburgerpartij, waarvan de partijlanddagen toen vaak nog  meer weghadden van knusse fami\u00adlieu\u00aditjes dan van nazi-militaristisch  geparadeer.Er is dus ook weinig reden om aan te nemen dat het succes van een  nieuwe valse profeet in Nederland per definitie uitgeslo\u00adten zou zijn.  Zeker: ook ditmaal geldt vooralsnog de fameuze openingszin uit Der  achtzehnte Bru\u00admaire des Louis Bona\u00adparte van Karl Marx: dat in de  geschiedenis alles twee maal gebeurt, de eerste keer als tragedie en de  tweede keer als farce. Maar ook een farce werkt politiek tamelijk  \u00adontwrichtend - zoals indertijd al gold voor de staatsgreep van Napoleon  III. Ook al valt het PVV-wereld\u00adbeeld zeker niet \u00e9\u00e9n op \u00e9\u00e9n met het  NSB-wereldbeeld samen: morele verloedering gaat sluipend. Misschien was de gemiddelde kiezer van toen zelfs, gezien ook de  kleinere omvang van het NSB-electoraat gemeten aan die van het  PVV-electoraat, net als de gemiddel\u00adde politicus toen, beter tegen  bepaalde abjecte gedachten bestand, omdat hij nog over een helderder  moreel kompas beschikte. Er bestond in het Interbellum een sterker  ideologisch bewustzijn van niet over te schrijden morele grenzen, van  Goed en Kwaad, dat het uiteimdelijk van de ook toen natuur\u00adlijk al in  Nederland breed aanwezige neiging tot vooral-niet-nodeloos-moeilijk-doen  won: de NSB was en bleef in de jaren dertig een politieke outcast.Met de uiteinde\u00adlijk op totale ontideo\u00adligisering uitlo\u00adpende  ontzuiling is dat normbewustzijn ver\u00advaagd: alles werd onderhan\u00addelbaar -  de onuitstaanbaar pedante dominee in de Nederlander die iedereen de les  leest, verloor het steeds meer van de onuitstaan\u00adbaar pragmatische  koopman die zich soepel aan elke nieuwe situatie aanpast zolang dat  materieel eventjes voordeliger is. Verheven princi\u00adpes worden van\u00addaag  makke\u00adlijker voor een extra schotel linzen ingewisseld dan vroeger,  waaraan niet alleen een met het neolibera\u00adlisme sinds de jaren tachtig  toegenomen cynisme en ego\u00efsme, maar ook een groeiend hier-en-nu-denken  debet is. Politici willen hun persoonlijke carri\u00e8replanning, die steeds  meer centraal is komen te staan, niet meer laten doorkruisen door  hinderlij\u00adke incidenten als morele obstakels.Dat alles draagt bij aan het nieuwe taboe op de Oorlog vandaag de  dag: in abstracto 'nooit weer!' belijden op 4 en 5 mei is prima en  prachtig, maar val ons niet met mogelijke consequenties voor ons  alledaags functioneren lastig. Vergelijkingen op dit vlak, vanwege het  nondiscriminatiebeginsel en de rechtsstaatskwestie legitiem, zijn  inmiddels taboe geworden, omdat zij in hun praktische consequenties veel  onge\u00admakkelijker zijn geworden dan voorheen: door de omvang van de PVV  zou zij de andere partijen verplich\u00adten tot perma\u00adnent fundamenteel  ruziemaken, waardoor de dagelijkse politieke standaard\u00adagen\u00adda ernstig  in het ongeregelde raakt.Dat men nu, terwijl zulke verwijzingen op grond van het boven  betoog\u00adde in ieder geval rele\u00advan\u00adter zouden zijn dan ooit, dus zo  stekelig reageert op iedereen die een vergelij\u00adking tussen het heden en  het beladen verleden wil maken, hangt daarmee samen: want wie als  politicus de mogelijke relevan\u00adtie van een vergelij\u00adking erkent - een  vergelij\u00adking is overigens geen gelijk\u00adstelling - ondervindt daarvan nu  bij zijn doen en laten in Den Haag veel directer hinder dan indertijd  bij een machteloze splinter als de Cen\u00adtrum\u00adpar\u00adtij. In het geval van de  PVV plaatst de acceptatie van die relevantie de politicus immers, omdat  de PVV wel een machtsfactor is, meteen voor lastige dilemma's over wel  of niet samen\u00adwerken, dilemma's, waarvan men bij het pragmatisch  politiek zakendoen juist niet al teveel last wil hebben. En dus heet  zo'n machts\u00adfactor omwille van het dagelijkse Haagse gemak 'een hele  normale partij'.Daarbovenop komt een zekere en als zodanig best begrijpelijke  ver\u00admoeidheid, omdat er in het verleden wel eens erg vaak en makkelijk  naar De Oorlog verwezen en met Anne Frank geschermd werd om een thema  taboe te verklaren en een ontluikende discus\u00adsie erover in de kiem te  smoren. De reactie is dan snel: toch niet weer - ook, als een refereren  aan De Oorlog dan juist veel relevanter is dan ooit in de afgelopen  zestig jaar, zoals ik zojuist heb betoogd. Het veel\u00advuldige gebruik van  een aantal termen in onschuldiger naoorlogse decennia dan het huidige  heeft sowieso tot een bepaalde gewen\u00adning, en dus ook tot een bepaalde  blindheid geleid, want wie te vroeg en te vaak waarschuwt, wordt, als  het urgent wordt, niet meer zo snel geloofd. Alarm\u00adbellen gaan niet meer  branden omdat ze in het verleden te vaak bij vals alarm zijn afge\u00adgaan.Maar er zijn ook wat dieperliggende oorzaken, die het nieuwe taboe op  vergelijkingen met De Oorlog verklaren, oorzaken, waardoor zulke  vergelij\u00adkingen ongemakkelijk worden wanneer ze in de praktijk plots  dichtbij komen en geen verre abstracties meer blijven.De Tweede Oorlog geldt in Nederland als het absolute kwaad -  misschien meer dan voor welk ander land in Europa. Dat hangt natuurlijk  samen met het feit dat Nederland sinds de neergang van de Republiek na  de Gouden Eeuw op het internationale toneel steeds meer een  toeschouwersnatie is geworden en in de aan de Duitse inval voorafgaande  eeuw bijzonder weinig had meegemaakt. Denk aan de reactie van koningin  Wilhelmina op die inval van 10 mei 1940, die als een ongekende  schanddaad gehekeld werd. Wel: dan had zij de voorafgaande maanden toch  niet echt opgelet. Precies zo'n zelfde 'ongekende' schanddaad had begin  april 1940 plaats gevonden met de Duitse inval in Noorwegen en  Denemarken: ook twee neutrale landen die plotse\u00adling de wereldoorlog  werden ingesleurd.In die geschonden neutraliteit, die in Nederland niet alleen als een  praktische nood\u00adzaak, maar ook als een blijk van eigen morele  voortreffe\u00adlijkheid werd gekoesterd, zit ongetwijfeld een belangrijke  bron van de kijk op de Oorlog als het absolute kwaad: ons onschuldige  land, dat part noch deel had aan Europese machtspolitieke spelletjes,  was dit van buitenaf plotseling overkomen. En anders dan in Belgi\u00eb, dat  al bij het eerste grote treffen in 1914 - en overigens niet voor het  eerst - in een bloedig slagveld was veranderd, kwam die schok in  Nederland des te harder aan. Temeer daar het hierbij, anders dan bij het  Duitsland van 1914, ook nog eens om een uitgesproken duivels  schurkenbewind ging: op de korte oorlogsstrijd van vijf dagen volgde een  Bezetting van vijf jaar, die Neder\u00adland met een nietsontziende  dictatuur confronteren zou.Door dit in \u00e9\u00e9n keer als nieuwe ervaring samenvallen van beide zaken -  oor\u00adlogs\u00adgeweld \u00e8n terreurbewind - werd de eerste en enige  confron\u00adtatie met een moderne oorlog op eigen bodem door de Nederlanders  als een veel duister\u00adder onderbreking van de normale gang van zaken  ervaren dan in landen waar men recent al eens met een oorlog, en dan dus  nu ook nog eens met een dictatuur had kennis gemaakt.Het Nederlandse zelfbeeld was (en is) er een van uitgesproken  vredelie\u00advendheid - ondanks alles wat Nederland zelf in de aan 1940  voorafgaande decennia in Indi\u00eb had gedaan. \"Daar werd wat groots  verricht\", zo luidde het gangba\u00adre positieve oordeel in het Interbellum  over onze koloniale activi\u00adteiten - in dit geval was het letterlijk  Colijns oordeel over Van Heutsz' optreden in Atjeh, waarbij hij zelf  overigens betrokken was geweest. In die dagen was het de Duitse dichter  Theodor Fontane die de Nederlandse geweldda\u00addig\u00adheid hekelde, in een  gedicht over een door Nederlandse troepen aange\u00adricht bloedbad onder  Balinese vrouwen, waarin de gangbare koloniale mengeling van inhalige  koopmansgeest, ploerterige cultuurbarbarij en hypocriete zendingsdrang  aan de kaak gesteld werd. De rake slotzin daarvan wil ik U niet  onthouden - nadat hij beschreven heeft hoe de laatste dorpeling door de  beschaving brengen\u00adde kolonisator is afgemaakt, besluit Fontane, kort  maar afdoende: Mynheer derweilen, in seinem Kontor, Malt sich christlich  Kulturelles vor.In Nederland keek men daar toen wat anders tegen aan, om het  vriende\u00adlijk te formuleren - en nog steeds hebben wij grote moeite om  eigen geweld\u00addaden te erken\u00adnen. Ik heb er straks al kort aan  gerefereerd: voor de heroveringspoging van 'Ons Indi\u00eb' is nog steeds de  verbloemende term 'Politionele Acties' in zwang. Verzet tegen het  'wettig' Nederlandse ge\u00adzag \u00ad- of het nu gaat om de Javanen in 1945 of  de Belgen in 1830 - wordt niet gezien als een vraagstuk voor de  politiek, maar voor de politie; ook als het vervolgens het leger is dat  ingrijpen moet. En als zulk ingrijpen volle\u00addig ont\u00adspoort, dan heten  dat hooguit - zoals in de offici\u00eble notas over het Neder\u00adlandse  naoorlogse (sic!) optreden in Indi\u00eb - excessen, maar nooit  oorlogs\u00admisdaden. Zodra iemand die term gebruikt of dreigt te gebruiken,  komt hem dat steevast op woedende reacties te staan. En net zomin als  Nederlandse soldaten oorlogsmisdaden kunnen plegen, kunnen zij oorlog  voeren. Nog steeds betitelen we eigen militair optre\u00adden bij voor\u00adkeur  als vredes\u00admis\u00adsie of humanitaire interven\u00adtie. Oorlog voeren: dat is  iets voor enge imperia\u00adlistische grootmachten, niet voor het  goedwil\u00adlende Nederland. Wij voeren geen oorlog, wij handha\u00adven slechts  de orde. Wel, de orde handhaven: dat deed de hertog van Alva in 1568  ook.Dit scheve zelfbeeld heeft er niet alleen voor gezorgd dat de Tweede  Wereldoorlog als 'De Oorlog' bekend is komen te staan - en niet onze  eigen oorlog in Indonesi\u00eb. Ook kon de eigen Nederlandse bijdrage aan dat  Kwaad dat zich vervolgens gedurende vijf jaar op Nederlandse bodem  afspeelde, daardoor lang geen plaatsje in het historische nationale  zelfbeeld krijgen: een boze buitenstaander had ons onverhoeds bruut van  onze vrijheid beroofd - iedereen was in de Oorlog 'goed', van dat paar  procent notoire landverraders afgezien, die verenigd waren in de NSB.  Geen groter scheld\u00adwoord lange tijd dan NSB-er (voordat 'fascist' en  'racist' furore maakten): dat stond voor landverraad.Dat collaboratie gedu\u00adrende de vijf bezettingsja\u00adren in alle soorten  en gradaties plaats vond, dat velen op bepaalde momen\u00adten wegkeken, dat  dat omwille van het naakte overleven voor velen soms gedeeltelijk  onvermij\u00addelijk was, ook voor 'goede' Nederlanders: dat is iets wat pas  heel gaande\u00adweg in het geschieds\u00adverhaal van 'De Oorlog' kon worden  verdiscon\u00adteerd. En bij het grote pbliek is dat zelfs nu nog niet altijd  geland. Dat nog steeds sterk doorwer\u00adkende zwart-witte Goed-Fout-beeld  maakt elke verwij\u00adzing naar de Oorlog tot op de dag van vandaag nog veel  beladener dan als zodanig al gerecht\u00advaardigd zou zijn: alsof de Tweede  Wereldoorlog hele\u00admaal los staat van de rest van de geschiedenis, en  vooral helemaal los van \u00f3nze overige geschiedenis, en wat daarin gebeurd  is, niets met algemenere karakter\u00adtrekken van de mensheid heeft van  doen. Is het toeval dat het morele probleem van de vaak sluipende  collabo\u00adra\u00adtie, van de burgemeester-in-oorlogstijd die zich steeds moet  afvragen waar de grenzen liggen, eigenlijk nog nauwelijks een onderwerp  is geworden in de Nederlandse literatuur? De Bezetting begon in 1940,  dat heeft de recente remake van de tv-serie van Lou de Jong wel aardig  duidelijk gemaakt, niet meteen als een ononderbroken terreurbe\u00adwind: het  gewone leven ging aanvankelijk, die zomer van 1940, nog gewoon door,  ook omdat de nazi's de Nederlanders als stamverwant volk voor hun  idealen probeerden te winnen. Pas heel gaande\u00adweg werden de  duimschroe\u00adven aangedraaid, ook voor de joden. Voor de  niet-gedeporteerden kwam de grootste ellende, met de Hongerwinter, pas  in het laatste oorlogsjaar, dat in dat opzicht in terug\u00adblik de kijk op  De Oorlog zeer sterk heeft bepaald.De Oorlog als belichaming van het kwaad, ook omdat het de enige  oorlog is waarmee wij de afgelopen twee eeuwen op eigen bodem kennis  hebben gemaakt, en de Nederlander-in-oorlogs\u00adtijd als in overgrote  meerder\u00adheid 'goed': dat maakt elke vergelijking natuurlijk meteen tot  een morele aanval van de zwaarste soort. En daar komt nog iets  belangrijks bij: het Nederlandse volk dat tot dat moment niet \u00e9\u00e9n  Nederlands volk was, als gevolg van de grote religieu\u00adze verdeeldheid.  Niet toevallig sprak men ook voor De Oorlog van de Nederlandse  volksde\u00adlen - in meervoud. Volksdelen die door de verzuiling als  vertaling van die religieuze verdeeld\u00adheid groten\u00addeels maatschappelijk  langs elkaar heen leefden, en eigenlijk weinig gemeen\u00adschappelijks  meen\u00adden te hebben, behalve geografische lotsverbon\u00addenheid.In de Oorlog vielen, in de vereni\u00adging tegen het externe Kwaad en  haar ('paar') binnenlandse handlangers, deze scheidslijnen weg; het  hoorde tot de naoorlogse teleurstellingen van velen dat de Doorbraak die  deze scheids\u00adlij\u00adnen definitief moest doorbreken, mislukte, en de  verzuilde samenleving van weleer (voorlopig) weer terugkeerde. De Oorlog  bracht de Nederlanders samen, ook achteraf: zij vormt daarmee de  heilige graal van de nationale eenheid. Goed of fout in de Oorlog: dat  werd het allesbeheersende morele referentiekader nadien. Fouten na de  Oorlog werden makkelijker vergeven als men in de Oorlog goed was  geweest. En wie in de Oorlog fout was geweest, zat daar eigenlijk zijn  leven lang aan vast, omdat dat niet meer goed te ma\u00adken viel.De Oorlog was namelijk de enige grote gebeurtenis waar de overgrote  meer\u00adder\u00adheid van de Nederlanders, katholiek of protestant, liberaal of  socia\u00adlist, op dezelf\u00adde manier tegenaankeek - en dus ook tegen de vraag  w\u00e1t inderdaad in die oorlog goed en fout was. De Oorlog is in feite de  enige historische gebeur\u00adtenis van belang, waarover we het in grote  lijnen eens zijn en die de Neder\u00adlandse natie tezamenbindt. Alle andere  belangrijke gebeurtenissen uit het Nederlandse verleden zijn, zoals de  negentiende-eeuwse historiografie bij herdenking na herdenking leerde,  hopeloos omstreden, daar keken de diverse volksdelen vanouds steeds  fundamenteel anders tegenaan en daarover werd op de scholen dus ook op  heel uiteenlo\u00adpende wijze onderwezen - dat begon eigenlijk al met de  kerste\u00adning door Willi\u00adbrord: de opmaat tot Nederland als christelijke  natie, of juist de aanvang van het paapse juk?En dat geldt eigenlijk ook voor alles van belang dat daarna gekomen  is. De rol van de Bour\u00adgondi\u00ebrs, en zeker de Habsburgers, bij de  Neder\u00adlandse staats\u00advorming, in relatie tot de verhouding tussen de  Noordelijke en Zuide\u00adlij\u00adke Nederlanden: omstreden. Karel V: de man die  Utrecht, Gelderland, Overijssel, Drenthe, Friesland en Groningen aan de  rest toevoegde, en dus onmisbaar voor de Zeven Provincies van de  Republiek: omstreden - nog in het jaar 2000 bekritiseerde de SGP de  aanwezigheid van premier Kok bij de herdenking van zijn vijfhonderste  geboortedag. Dan de aard van de Opstand tegen Spanje: libertatis causa  of religionis causa, vanwe\u00adge de vrijheid of vanwege de reli\u00adgie? -  omstre\u00adden. De rol van de katholie\u00adken daarbij: herinneren we ons de  Geuzen voor Den Briel of de Martelaren van Gor\u00adcum? - omstreden. Maurits  versus Van Oldebarne\u00advelt, vormt rechtzinnig\u00adheid\u00ad of vrijzinnig\u00adheid  de oerkern van het Neder\u00adlandse nationale karakter?: omstre\u00adden. De rol  van de Oranjes bij de Gouden Eeuw, van de stadhouder versus de staten:  omstreden. Johan de Witt en stadhouder-koning Willem III, onze twee  staatslie\u00adden met de grootste internatio\u00adnale betekenis: omstre\u00adden. Het  optreden van de Patriotten en de Bataven, hun rol als grondleggers van  onze huidige democra\u00adtie: omstre\u00adden. De Grondwet van 1798, de  allereerste van Neder\u00adland (en een veel helderder dan de huidige, voor  een jurist een genot om te lezen, zoals Tjeenk Willink zich eens liet  ontvallen): zo omstre\u00adden dat die, vanwege de afwezigheid van de Oranjes  daarbij tweehonderd jaar geleden, in 1998 zelfs niet eens officieel  herdacht kon worden en men alle aandacht op die van 1848 wierp. De  betekenis van Lode\u00adwijk Napoleon voor het huidige koning\u00adschap, om het  over Napole\u00adon z\u00e8lf dan nog niet eens te hebben: zo omstre\u00adden dat de  eerste koning van Nederland twee eeuwen lang \u00fcberhaupt vrijwel  doodge\u00adzwegen is en men in Oranjekring tot aan Juliana toe op het noemen  van zijn naam bijkans hysterisch reageerde - ook straks in 2013 wordt  vast weer gedaan alsof de monar\u00adchie hier te lande van 1813 dateert, en  niet van 1806, ofschoon Willem I zich\u00adzelf, in de toen publiek gangbare  bewoor\u00addin\u00adgen, \"te ruste legde in het bed van Napole\u00adon\".Maar de Oorlog: die staat pal vereind als dat wat ons in onze  nationale geschiedenis nu eens niet verdeelt, maar bindt - dat neemt  geen criticus ons dus af. Slechts de Grondwet van 1848 heeft misschien,  inclusief Thorbecke als natio\u00adnale pilaarheilige, een sacro\u00adsancte  status bereikt die daarmee enigszins verge\u00adlijkbaar is. Alleen gaat het  daarbij niet om een bloedstollend dramatische gebeurtenis, maar om een  voor de doorsneeburger onleesbaar en voor geen vertaling tot spannende  tv-serie vatbaar stuk. En dat ver\u00adklaart ook, waarom een verwijzing naar  de Oorlog inmid\u00addels in Den Haag taboe is geworden, omdat je nog wel  met elkaar door dezelfde deur verder moet kunnen gaan - en men dus  liever wegkijkt op die momenten dat zo'n vergelijking misschien eens  echt relevant zou kunnen zijn op te constateren dat die ene  deur-voor-iedereen-tegelijk te nauw geworden is.",
      "time": "21 april 2011, 18:16",
      "timeofday": "18:16",
      "title": "Het nieuwe taboe op de oorlog",
      "year": 2011
    },
    {
      "category": "Archief",
      "count": 64,
      "day": 27,
      "href": "http://www.volkskrant.nl/archief/van-ongekende-waarde~a3338067/",
      "month": 10,
      "text": "Stel, je bent Albert Einstein en je gaat naar de beurs. Wat zou de introductiekoers van Einstein Inc dan zijn? De Leidse astronoom Vincent Icke, bekend van radio en tv, was er onlangs in een speech op het Amolf in Amsterdam stellig over. Pakweg 1.200 miljard euro is de beurswaarde van de relativiteitstheorie. Althans, als een trendy sociale netwerkdienst als Facebook al voor pakweg 110 miljard naar de beurs kan, komt hij al rekenend op zo'n immens bedrag. Hij gaat daarbij uit van het aantal gebruikers van satellietnavigatie. Zonder Einsteins correcties immers geen synchroon lopende kunstmaanklokken en dus geen positiebepaling tot op de decimeter nauwkeurig. Vandaar.Natuurlijk, Einstein gaat niet naar de beurs en een factor tien meer of minder moet niemand verbazen. Maar het was een grapje met een serieuze ondertoon. Zo'n denkbeeldige beurswaarde van iets zuiver wetenschappelijks als de relativiteitstheorie illustreert het belang dat een wetenschappelijke doorbraak kan hebben, aldus Icke. 'Maak alleen niet de fout daarvoor ook gewaardeerd te willen worden', waarschuwde hij ook. 'Niemand is ons iets verplicht. Geef als wetenschap ruimhartig en kijk niet om.'Rond dezelfde tijd stond Sir Peter Knight, president van het Britse Institute of Physics, in het Hogerhuis en leverde er voor alle zekerheid maar even wat keiharde cijfers: de natuurkunde genereert alles bij elkaar 8,5 procent van het Britse bruto binnenlands product en biedt direct en indirect werk aan meer dan een miljoen Britten. Physics based business, schatte Knight naar rekenwerk van consultant Deloitte, is groter dan de bouw of de financi\u00eble sector. Natuurkunde - wilde hij maar zeggen - is van grote waarde.Wat de wetenschap waard is? Met een wereld in een economische crisis en altijd beperkte wetenschapsbudgetten is die vraag actueler dan ooit. Financiers van onderzoek willen nog meer dan voorheen waar voor hun geld, ook als het regeringen en parlementen betreft. Het kabinet-Rutte tuigde het Topsectorenbeleid op, waarin wetenschap negen belangrijke kennisintensieve industriesectoren moet bijstaan. Valorisatie- het maatschappelijk te baat maken of zelfs verzilveren van wetenschappelijke kennis - is aan universiteiten inmiddels een buzzword, en zelfs officieel de derde pijler van de instelling, naast onderwijs en onderzoek.En anderzijds wordt investeren in hoger onderwijs en wetenschap veelvuldig aangeprezen als de gulden hoofdweg uit de crisis, bijvoorbeeld door de Europese Unie en de organisatie voor internationale economische samenwerking, de OESO.Kennis, groeiWetenschap maakt kennis, kennis maakt innovatie, en innovatie geeft groei, is de redenering. Die gedachtegang is de belangrijkste reden dat Nederland zichzelf officieel heeft opgedragen voor het jaar 2020 tot de top-5 van kenniseconomie\u00ebn in de wereld te behoren.Daarbij is er eigenlijk maar \u00e9\u00e9n probleem: niemand weet wat wetenschappelijk onderzoek werkelijk waard is. Wat schiet je op met een miljard meer voor wetenschap? Of twee? In een spraakmakend artikel over de zogeheten rate of return van publieke uitgaven aan wetenschap, kwam het tijdschrift Nature eind 2010 tot een verbazingwekkend brede waaier van uitkomsten. Volgens sommige studies levert een dollar voor de wetenschap - afgezien van alle culturele en geestelijke rijkdommen die onderzoek geeft - 20 tot 70 cent per jaar op aan inkomsten. Op de lange termijn, zei NIH-topman Francis Collins tegen Nature, is iedere dollar voor medische research uiteindelijk 2,20 dollar waard.Maar het kan ook meer of minder zijn. Probleem aan al dit soort getallen, maakte Nature destijds pijnlijk duidelijk, is dat ze zelden door harde economische modellen worden geleverd, maar door belanghebbenden die er bij voorbaat van overtuigd zijn dat wetenschappelijk onderzoek economisch gezien ergens goed voor is. Wat op zichzelf kan kloppen. Maar het maakt de gebruikte getallen er niet betrouwbaarder op.'Je moet het vergelijken met de vraag wat een dijk waard is. Een dijk is meer waard dan g\u00e9\u00e9n dijk, dat is het enige wat je zeker weet', zegt Barend van der Meulen van het Rathenau Instituut in Den Haag. Hij maakt geregeld onafhankelijke overzichten van de publieke uitgaven voor wetenschap. 'Maar wat de dijk mag kosten, is daarmee nog steeds niet bepaald. In feite zoveel als we ons kennelijk kunnen en willen permitteren.'In die redenering, zegt Van der Meulen, is het niet alleen waar dat wetenschap welvaart cre\u00ebert. 'Deels geldt ook het omgekeerde: welvaart cre\u00ebert wetenschap.'Maar is dat dan de waarde van de wetenschap: gewoon wat we er kennelijk voor overhebben?Eerst de basics. Nederland geeft alles bij elkaar momenteel per jaar ongeveer 12,9 miljard euro uit aan wetenschappelijk onderzoek, zowel fundamenteel als wat doorgaans R&D; wordt genoemd: toepassingsgericht wetenschappelijk werk. Internationaal gezien is in Nederland een opmerkelijk groot deel daarvan afkomstig van de overheid en de EU - zo'n 6 miljard. Industrie en het bedrijfsleven zijn goed voor pakweg 5,2 miljard euro per jaar, zo'n 45 procent van de bestedingen aan wetenschappelijk onderzoek. De industrie participeert hier relatief weinig in universitair onderzoek: slechts 14 procent.Nederland spendeert ongeveer 1,8 procent van wat we verdienen aan wetenschap. In grotemensenlanden als Duitsland is dat 2,8 procent. Koplopers Finland en Zweden geven zelfs 3,5 tot 4 procent van hun zuurverdiende geld uit aan wetenschap en innovatie. Het zijn getallen die Nederlandse wetenschapswatchers slapeloze nachten bezorgen.Want waarschijnlijk niet toevallig figureren topinvesteerders als Zweden en Finland ook hoog in de ranglijst van innovatieve landen. Jaarlijks neemt het World Economic Forum in Davos honderden landen de maat via het Global Competitiveness Report, dat een ranglijst in sterkte biedt van wereldeconomie\u00ebn, gebaseerd op een waaier van kenmerken van landen, van kennis en hoger onderwijs tot infrastructuur. Zwitserland, Singapore, Zweden en Finland voeren de lijst aan.Snel, enthousiast, stabielMaar op de vijfde plaats staat, de relatief lage investeringen in wetenschap en innovatie ten spijt: Nederland. Ons land weet volgens de onderzoekers van het WEF vooral innovaties snel en enthousiast op te pakken, en is bovenal een stabiele economie.Ook de internationale octrooi-organisatie WIPO is enthousiast over kennisland Nederland. Het staat in de WIPO-ranglijst 2012 van meest innovatieve landen op de zesde plaats, voorafgegaan door Zwitserland, Singapore, Zweden, Finland, en het Verenigd Koninkrijk. Daarna volgen Denemarken, Hongkong, Ierland en de VS. Dat oordeel rust op een veelheid van factoren, van de innovatiebudgetten tot de internetdichtheid, publicatie-output en publicatie-score en zelfs de Wikipedia-inbreng.Zoals bij alle rankings is er op de precieze volgorde in dit soort lijstjes veel aan te merken. Maar een plaats in de top-10 is hoe dan ook hoog, vinden vriend en vijand. Nuttig is ook te weten waar WIPO de zwaktes van innovatieland Nederland ziet: te weinig studenten in b\u00e8ta en techniek, weinig open voor instroom van kenniswerkers en te honkvast Nederlands personeel.Nederland scoort als innovatieland, precies zoals op de internationale academische rankings, dus hoog. Toch overheerst in het nationale debat over wetenschap en innovatie een zorgelijke toon. Nederland kachelt door onderinvesteringen achteruit als kennisland, aldus dit voorjaar de KIA-coalitie - een verbond van wetenschap, werkgevers en werknemers - bij monde van voorzitter Alexander Rinnooy Kan. Nederland is op zijn best een innovatievolger, stelde kennisinstituut TNO deze zomer in een rapport over wetenschap en innovatie. En beide adviseren: investeren, miljarden, nu.Dat is een gecompliceerde boodschap voor een land dat het academisch en innovatief in feite prima doet. Is er werkelijk reden tot zorg? Of spelen ook hier eigen belangen van de universiteiten en instellingen een rol?Is het bijvoorbeeld waar dat Nederland zo ondermaats omspringt met de wetenschap? Daarvoor is het goed om de relatieve inspanningen (1,8 procent van het bruto binnenlands product) eens in absolute getallen te zien. Misschien hoeft de wetenschap van een bepaald land wel niet zo groot mogelijk te zijn, maar volstaat een bepaalde kritische massa ook.En de absolute getallen geven inderdaad een ander beeld van onderpresteerder Nederland. Het spendeert ongeveer 13 miljard per jaar in de kennissector, overheid en bedrijfsleven samengenomen. Geen vergelijk met de 425 miljard dollar per jaar in de VS, maar toch ook bepaald niet slecht. Binnen Europa geeft Nederland na Duitsland, Groot-Brittanni\u00eb, Frankrijk en Zweden het meeste uit aan wetenschap.Eenzelfde vertekening ontstaat met het gegeven dat in Nederland slechts een half procent van de beroepsbevolking wetenschappelijk onderzoeker is, uitzonderlijk laag vergeleken met andere EU-landen. Dat percentage komt echter nog steeds neer op ongeveer 43 duizend onderzoekers. En dat is opeens heel vergelijkbaar met de aantallen onderzoekers die landen als Denemarken, Finland en Zweden in stelling weten te brengen.Nederland heeft met pakweg 45 duizend wetenschappers nagenoeg dezelfde massa als alle andere middelgrote wetenschapslanden. Vooral de gelijkenis met Zweden en Finland - net als Nederland toplanden in veel innovatierankings - is opmerkelijk. En kennelijk volstaat voor een toppositie een wetenschappelijke massa van rond de 50 duizend onderzoekers.Het zijn inzichten die keurig aansluiten op werk van oud-topambtenaar bij het ministerie van Onderwijs, Cultuur en Wetenschap Cornelis van Bochove, die tegenwoordig hoogleraar is bij het wetenschappelijk meetinstituut CWTS in Leiden. Wetenschap, zegt hij in een lang artikel dat is ingediend bij een wetenschappelijk tijdschrift, is een manier om voortdurend een nationaal reservoir aan potentieel bruikbare idee\u00ebn en inzichten te vullen. Uit dat reservoir worden min of meer toevallig toepassingen gecre\u00eberd door slimme ondernemers. Meer geld vult het reservoir vooral sneller. Maar de kans dat er iets lucratiefs uit wordt gevist, blijft ongeveer gelijk.Van Bochove durft via modelberekeningen zelfs de meerwaarde van wetenschap uit te rekenen. Een dollar voor toegepast onderzoek levert in zijn ogen op termijn 6 tot 25 dollar op voor een nationale economie. Fundamenteel onderzoek is volgens hem nog meer de moeite waard: daar levert een dollar 20 tot 100 dollar op. 'Dat is tien tot dertig maal meer return dan op welke fysieke investering dan ook', zegt Van Bochove. 'Fundamenteel onderzoek is de echte motor achter de welvaart van ontwikkelde landen.'En de waarde van de Nederlandse wetenschap? Die is volgens dit simpele Leidse sommetje dus zo'n 1.300 miljard euro. Voor wat zo'n getal verder ook waard is. Maar toch gauw zoiets als Einsteins hele relativiteitstheorie.Dit is het tweede deel van een drieluik waarin de Volkskrant de stand van zaken in kennisland Nederland onderzoekt. Volgende week: het kan nog veel beter.WETENSCHAPSLAND NEDERLANDUit deel 1: De Nederlandse wetenschap staat internationaal derde op de ranglijst van wetenschapslanden, maar scoort dan nog steeds maar half zo goed als toplanden VS en het Verenigd Koninkrijk. Delen van de b\u00e8tawetenschappen zijn wereldtop. Het actiefst zijn we in sociale en medische wetenschappen.INVLOEDRIJKSTE ONDERZOEKERFysicus en Nobelprijswinnaar (2010) Andrei Geim van de Radboud Universiteit in Nijmegen is verreweg de best geciteerde Nederlandse wetenschapper. Uit een analyse door het CWTS in Leiden over het werk van alle meer dan 8.000 hoogleraren in Nederland, blijkt dat Geim 93 artikelen schreef die alleen al de eerste vier jaar na publicatie 14.600 maal elders werden aangehaald. Geim (geboren in Rusland maar met een Nederlands paspoort) ontdekte in 2004 een nieuwe soort koolstof, het vliesdunne grafeen dat zeer exotische eigenschappen heeft. Geim is deeltijdhoogleraar in Nijmegen. Hij werkt al jaren met mede-ontdekker en Nobelprijswinnaar Kostya Novoselov in Manchester.",
      "time": "27 oktober 2012, 00:00",
      "timeofday": "00:00",
      "title": "Van ongekende waarde",
      "year": 2012
    },
    {
      "category": "Archief",
      "count": 50,
      "day": 2,
      "href": "http://www.volkskrant.nl/archief/ploumen-hier-wordt-iedereen-beter-van~a3402379/",
      "month": 3,
      "text": "In een beige mantelpakje en op hakken loopt minister Lilianne Ploumen voor Buitenlandse Handel en Ontwikkelingssamenwerking over een rode loper vol dansende Ethiopi\u00ebrs. Ze is bij een bouwput in Ethiopi\u00eb om samen met de directeur van Heineken de eerste steen te leggen voor een bierbrouwerij.Het land dat veel Nederlanders waarschijnlijk nog steeds associ\u00ebren met beelden van uitgemergelde kinderen tijdens de hongersnood van midden jaren tachtig, is 'booming', vertelt de Nederlandse bierbrouwer aan de tientallen toegestroomde journalisten en fotografen.Na jarenlange totale afhankelijkheid van hulpgelden wil Ethiopi\u00eb nu zo snel mogelijk omschakelen naar handel. Die boodschap kreeg PvdA-minister Ploumen deze week toen ze in de hoofdstad Addis Abeba premier Hailemariam Desalegn ontmoette. Ploumen was voor een handelsmissie in het land dat de laatste jaren een stevige economische groei heeft gekend.In haar kielzog reisde een tiental Nederlandse ondernemers mee. Van bierbrouwers en rozentelers tot zorg- en landbouwdeskundigen. Hoewel Ploumen in eigen land soms kritiek ontvangt van gevestigde ontwikkelingsexperts op haar visie dat hulp en handel hand in hand kunnen gaan, krijgt ze in Ethiopi\u00eb veelal begrip. De Ethiopische premier noemde de landbouwsector een 'voorbeeld van hoe ontwikkelingssamenwerking langzaam in handel en investeringen overgaat'.Zo gaat bierbrouwer Heineken samenwerken met lokale boeren die het gerst gaan leveren. 'We zorgen voor een afnamegarantie en helpen de Ethiopische boeren met kennis om hun productie te vergroten en verbeteren', zegt Heineken-directeur Johan Doyer in de brandende Ethiopische zon. Na opening van de brouwerij, in juni 2014, schat hij dat twintigduizend Ethiopische families een inkomen genereren door de komst van de Nederlandse ondernemer.Nederlandse bedrijven die willen investeren in het voorheen straatarme Ethiopi\u00eb worden dikwijls ondersteund met ontwikkelingsgeld van de Nederlandse overheid. Het gaat om maximaal 50 procent tegemoetkoming in het startkapitaal voor innovatieve ondernemers (met een maximum van 750 duizend euro). Mede dankzij deze steun heeft Ethiopi\u00eb zich ontwikkeld tot een prominent bloemenexporteur.'Nederlandse ondernemers maken winst in Ethiopi\u00eb, maar bieden ook werkgelegenheid aan de lokale bevolking, met fatsoenlijk salarissen en soms zelfs een bord eten op de werkplek. Daar wordt iedereen beter van', zegt Ploumen.Op de rozenkwekerij van Olij Roses vertelt de Nederlandse manager Philippe Veys over zijn bloeiende bedrijf in de Ethiopische streek Debre Zeit, twee uur rijden vanuit de hoofdstad. In een veld vol rode, roze en witte rozen klinken optimistische cijfers voor de minister. Jaarlijks haalt rozenteler Veys drie miljoen euro omzet door de verkoop van rozen op de lokale Ethiopische markt en door export naar de bloemenveiling in Aalsmeer. 'In Nederland werd zeven jaar geleden nog op 900 hectare rozen geteeld. Nu nog maar op 350 hectare. Het wordt alleen maar minder. Veel rozentelers die in Nederland bleven zijn al over de kop gegaan.'Ook de rozenkweker doet aan 'maatschappelijk verantwoord nemen'. Er is een kliniek op het terrein van de kwekerij waar arbeiders gratis medische zorg en voorlichting over hiv/aids en over geboorteplanning kunnen krijgen. Rode doosjes met weg te geven condooms liggen op de tafel van de verpleegkundige. De kliniek wordt volledig betaald door de Nederlandse teler, die in het verleden ook hulp kreeg van de Nederlandse ambassade in Addis Abeba om onder meer een planten-laboratorium in Ethiopi\u00eb te bouwen.Hetzelfde zien we bij het Hollandse landbouwbedrijf SolaGrow, net buiten Addis Abeba. De eigenaren zetten zich in om hun kennis over het telen van gewassen, zoals aardappelen, over te dragen op de lokale bevolking. De opbrengst van hun buren vermeerderde hierdoor van 8 naar 60 ton per hectare. Ook hier een medische kliniek op de boerderij, waarvan buurtgenoten en werknemers gratis gebruik mogen maken.Ploumen hoort het telkens me zichtbaar plezier aan. Haar enthousiasme wordt door meereizende ondernemers soms 'ontwapenend' genoemd. Ze vraagt de commerci\u00eble ondernemers hoe ze hun werknemers behandelen en of ze hun een fatsoenlijk salaris geven. Zonder g\u00eane, altijd met een glimlach. In ruil voor het 'sociaal ondernemerschap' komt ze soms met geld over de brug voor de ondernemers.Ze opent deuren voor hen bij Ethiopische autoriteiten. Dat doet ze soms letterlijk. 'Good afternoon!', roept een breed lachende Ploumen bijvoorbeeld als ze de deur opent in een volle zaal waarin ze de Ethiopische minister voor Landbouw wil spreken. De aanwezige Ethiopi\u00ebrs en ondernemers reageren met gelach.Er zijn 89 Nederlandse bedrijven actief in Ethiopi\u00eb. In 2003 waren dat er nog drie. In 2010 importeerde Nederland voor 43 miljoen euro aan goederen (vooral snijbloemen, koffie en oliezaden) uit Ethiopi\u00eb. Export vanuit Nederland was in 2010 63 miljoen euro (vooral machines, farmaceutische producten en voertuigen).Onderweg van het ene naar het andere Hollandse bedrijf over Ethiopische zand- en snelwegen - waarop zowel moderne landcruisers als ezelskarren rijden - stopt Ploumen graag om wat te praten met plaatselijke boeren.Gevaarlijk is het allerminst. De beveiligers van de minister, die normaal alleen meereizen naar landen waar fysiek gevaar dreigt van bijvoorbeeld ontvoering, moeten in Ethiopi\u00eb slechts eenmaal in actie komen: om een stel koeien weg te duwen.Een groep van vijftig Ethiopische jongeren die Ploumen ontmoet, toont zich in kleine groepsgesprekken opvallend enthousiast over de handelsdrift van de Nederlanders in hun land. De jonge vrouw Nafkot Ascheraki (23) heeft rechten gestudeerd, maar zij kan geen baan vinden. Op de vraag wat Ethiopi\u00eb nodig heeft - hulp of handel - zegt ze volmondig: 'Handel natuurlijk! We hebben werk nodig!'Toch verloopt niet alles vlekkeloos. Sommige problemen in Ethiopi\u00eb laten zich niet oplossen door meer handel te drijven, zo wordt bijvoorbeeld pijnlijk duidelijk uit het relaas van de 25-jarige Israel Demelash. Hij vertelt vol afschuw over het gebrek aan vrouwenrechten in zijn land.'Er zijn meisjes die op hun tiende moeten trouwen. Er zijn meisjes die stoppen met school na hun eerste menstruatie. We zijn het aan de vrouwen in dit land verplicht om voorlichting te geven over hun rechten', vertelt hij terwijl hij met zijn hand op tafel slaat, waaraan ook minister Ploumen zit. 'Die voorlichting geven bedrijven niet per se, maar hulporganisaties wel', zoals Amref, de vliegende dokters, bij wie hij vrijwilliger is.Sommige ondernemers aarzelen om te investeren in Ethiopi\u00eb. 'Valkuilen zijn er zeker in snel groeiende markten. Je moet hier en daar een klap kunnen opvangen', zegt Heineken-directeur Doyer.Daar weet rozenteler Veys alles van. Hij roemt de afzetmarkt die Ethiopi\u00eb biedt, maar hekelt de soms grillige regelgeving. 'Zeven jaar geleden kon je hier bijna alles belastingvrij importeren. Twee weken geleden hoor ik ineens dat er importbelasting wordt geheven. Als je dan drie containers onderweg hebt met bevoorrading, zoals wij, dan kan dat zo 40.000 euro extra kosten.'De rozenkweker houdt zich daarom nog 'even gedeisd' als het gaat om uitbreiding van zijn bedrijf in Ethiopi\u00eb.'Minister is langs leuke plekken geleid''Dit is extremer dan ik het haar tot nu toe heb horen zeggen', reageert Ton Dietz op de optimistische uitspraken van minister Ploumen in Ethiopi\u00eb - handel wordt belangrijker dan hulp. Dietz is hoogleraar Afrikaanse ontwikkeling en directeur van het Afrika-Studiecentrum in Leiden. 'Het is wellicht ingegeven door de euforie van zo'n bezoek, maar niet verstandig gezien de politieke betekenis van haar functie. Natuurlijk, het gaat economisch heel goed met Ethiopi\u00eb. Er groeit een middenklasse en dan is het inderdaad logisch meer in te zetten op handel en investeringen en minder op armoedebestrijding. Maar het is niet evident dat de onderste 20 procent ook profiteert. Bovendien gaat het succes van Ethiopi\u00eb gepaard met de afknelling van mensenrechten. Het is een ontwikkelingsdictatuur.'De zeer gunstige cijfers die de Ethiopische overheid presenteert, moeten volgens Dietz met 'heel veel korrels zout' worden genomen. 'Ploumen is natuurlijk ook naar de leuke plekken geleid. Elders in het land zijn grote drama's in voorbereiding, bijvoorbeeld waar investeerders land hebben gekocht maar er vervolgens niets mee doen. Je lost niet alles op met handel. Kijk naar Zuid-Soedan of Burundi. Daar is 'ouderwetse' hulp nog hard nodig.'Het woord 'ontwikkelingshulp' is wel te veel bezoedeld geraakt, denkt Dietz. 'Er is behoefte aan nieuw elan, nieuwe woorden. En Ploumen wil ook terecht af van het betweterige paternalisme, dat in sommige delen van de sector nog steeds bestaat.'Naam: Frank AmmerlaanBedrijf: AQ Roses (rozenteelt)In Ethiopi\u00eb sinds: 2004Aantal werknemers: 1.200 Ethiopi\u00ebrs'Met mijn broer heb ik in 2006 de sprong naar Ethiopi\u00eb gewaagd. Ons familiebedrijf voortzetten in Nederland was op de lange termijn niet meer winstgevend. 70 procent van de Nederlandse bloemtelers is al over de kop gegaan. In Ethiopi\u00eb wachtte ons een warm welkom van de bevolking en de overheid. Het is hier veilig, we hebben nooit grote problemen gehad. 99 procent van onze productie exporteren we naar de bloemenveiling in Aalsmeer.'Duurzame productie staat bij ons hoog in het vaandel, dus we produceren met respect voor mens en milieu. We waren de eerste bloementeler in Ethiopi\u00eb die het Fair Flower Plants Label kreeg. Dit betekent dat wij ons aan een gedragscode houden, een minimum standaard van werken hebben.'Onze werknemers hebben een vast contract, er is een werknemersvereniging, een gratis medische kliniek op de kwekerij en onderwijs en training over veilige arbeidsomstandigheden, gezondheidszorg. Als bedrijf moet je wel commercieel blijven denken, maar je kunt je zeker maatschappelijk verantwoord gedragen.'Ik denk dat het stimuleren van bedrijvigheid de beste vorm van ontwikkelingshulp is. Je geeft mensen een vaste baan. In ons geval vooral vrouwen. Het dorp waar ons bedrijf is gevestigd, is daardoor enorm veranderd, erop vooruit gegaan. Zes jaar geleden was het onderontwikkeld, vrouwen werden soms in het openbaar geslagen, de drollen lagen op straat. Dat kom je eigenlijk niet meer tegen.'VerpakkingsmaterialenNaam: Stijn SwinkelsBedrijf: Bavaria (bierbrouwerij)In Ethiopi\u00eb sinds: nog in de opstartfaseAantal werknemers (op termijn): 250 Ethiopi\u00ebrs plus toeleveranciers.'Zodra het besteedbaar inkomen van mensen stijgt, willen ze soms een biertje drinken. In Ethiopi\u00eb zie je om je heen hoe er gigantisch veel gebouwd wordt. Al die bouwvakkers: die willen na het werk vast een biertje. Je ziet het toch gewoon voor je? Er is hier een booming middenklasse.'Wij hebben inmiddels 8.000 Ethiopische aandeelhouders verzameld met wie we vanaf maart 2013 een brouwerij gaan bouwen. Over 1,5 jaar moet die open. De Nederlandse ambassade heeft deels geholpen met de juiste contacten. Wij krijgen geen subsidie.'Het combineren van hulp en handel zoals minister Ploumen wil, is, denk ik, een goed idee. Als je ontwikkelingshulp duurzaam wilt maken, met je iets duurzaams opzetten. Ik kom dan al gauw uit bij iets bedrijfsmatigs. Ik geloof niet zomaar in geld storten en dan zien we wel. Door bedrijven te betrekken bij hulp kan ontwikkelingshulp veel effectiever worden. Onze bierbrouwerij gaat lokale werkgelegenheid en kennis opleveren. Lokale boeren gaan gerst leveren, in de brouwerij hebben we werknemers nodig.'Hoewel wij een commercieel bedrijf zijn, zeg ik niet direct nee tegen partijen die ons zouden vragen te helpen bij een ontwikkelingsproject. Mits we het kunnen combineren met ons bedrijf. Bijvoorbeeld door lokale boeren een opleiding te geven. Waarom niet? Als een bedrijf betrokken is bij hulp, heeft zo'n project ook wortels. Wij zijn hier om te blijven, wij gaan niet morgen weg.'BierbrouwerijNaam: Baukje van der WalBedrijf: Crown Packaging & Plastics (verpakkingsindustrie)In Ethiopi\u00eb sinds: 2012Aantal werknemers: 25 Ethiopi\u00ebrs, 2 Nederlanders'Voordat we dit bedrijf zijn gestart, zijn mijn man en ik eerst door Afrika gereisd om te kijken welk land de meeste mogelijkheden bood. In Ethiop\u00efe spraken we veel andere enthousiaste buitenlandse ondernemers. Verpakkingsmaterialen voor zuivelproducten, zoals yoghurt- en ijsbakjes, waren er nog niet. Wij zijn in dat gat gesprongen en zijn lokaal gaan produceren.'Onze bedrijfsfilosofie is dat we niet alleen geld willen verdienen, maar ook goed voor onze mensen willen zorgen. Een van de eerste dingen die we hebben ge\u00efntroduceerd is dat al onze werknemers \u00e9\u00e9n goede maaltijd per dag krijgen op het werk. Een van de jongens die bij ons is vanaf het eerst uur is daardoor inmiddels al vijftien kilo aangekomen.Sociaal ondernemen houdt ook in dat we een goed salaris bieden. We overleggen met andere bedrijven in onze omgeving over redelijke bedragen. In Nederland heb je keurige salarisschalen, hier niet. We regelen dit allemaal uit onszelf. We hebben geen verzoek gekregen van de Nederlandse overheid.Zodra een land een beetje op eigen benen staat, helpt handel meer dan hulp geven, daar ben ik van overtuigd. Je biedt werkgelegenheid. Natuurlijk zijn er landen of thema's te bedenken waar noodhulp belangrijk blijft.'BallonvaartenNaam: Bram van LoosbroekBedrijf: Abyssinia Ballooning (ballonvaart)In Ethiopi\u00eb sinds: 2012Aantal werknemers: 8 Ethiopi\u00ebrs, 2 Nederlanders'Wij Nederlanders zin handelaren en kunnen gemakkelijk met mensen van verschillende culturen omgaan. Dat kun je hier in Ethiopi\u00eb in de praktijk brengen.'Het land biedt enorme kansen. Er is hier veel economische groei, de mensen zijn geweldig. Als je een innovatief idee hebt, kun je van de Nederlandse overheid 50 procent subsidie krijgen voor je startkapitaal. Daar zitten voorwaarden aan. Zo moet je zorgen voor werkgelegenheid en samenwerken met een lokale Ethiopische partner.'Hulp en handel combineren zoals Ploumen wil, lijkt mij g\u00e9\u00e9n goed idee. Je moet die twee dingen loskoppelen.'Wat wij doen, zie ik niet als ontwikkelingshulp. We leiden uiteindelijk wel lokale mensen op tot ballonpiloot, er is kennisoverdracht. Maar het blijft een commercieel bedrijf.'De startsubsidie die wij kregen zie ik niet als ontwikkelingsgeld. Het is investeren in een handelspartner. Ik denk dat je een arm land uiteindelijk veel meer helpt met bedrijven, dan met ontwikkelingshulp.'Het helpt ons ook. Hier zakendoen kan Nederland uit de crisis halen. Tegen ondernemers die nu werkeloos thuis op de bank zitten in Nederland wil ik zeggen: er liggen hier kansen. Denk buiten de box, kom een keer kijken.'Duurzame bloementeelt",
      "time": "2 maart 2013, 00:00",
      "timeofday": "00:00",
      "title": "Ploumen: 'Hier wordt iedereen beter van!'",
      "year": 2013
    },
    {
      "category": "Archief",
      "count": 56,
      "day": 26,
      "href": "http://www.volkskrant.nl/archief/een-bioloog-aan-de-ontwerptafel~a975377/",
      "month": 2,
      "text": "Osama. Afghanistan. Aanslag. Democratie. Navo. PvdA. Deze beladen woorden schieten in een razend tempo van boven naar beneden voorbij \u2013 letterlijk als een waterval. Vanuit een waterleiding aan het plafond klateren honderden waterdruppels synchroon naar beneden, zodat ze in hun val samen deze woorden vormen. Wie te dicht bij deze installatie staat of niet vanuit de juiste hoek kijkt, ziet geen soundbytes maar een ritmisch vallend watergordijn. De woorden volgen elkaar op in hetzelfde watervlugge tempo waarmee ze in de media voorbijrazen. In een fractie van een seconde zijn ze ook weer verdwenen. De natuurlijk vallende druppels in Bit.fall, zoals dit werk  van de Duitse kunstenaar Julius Popp heet, hebben de functie overgenomen van de zorgvuldige geordende pixels in de digitale woordenstroom op internet, televisie, smartphone en twitter.Bit.fall is een van de twintig kunstwerken en ontwerpen die zijn te zien op Transnatural, de eerste editie van twee manifestaties die dit jaar worden gehouden in het voormalige krantengebouw Trouw in Amsterdam. \u2018De kunstenaars en ontwerpers op Transnatural integreren technologie en natuur in hun werk\u2019, zegt curator Klaas Kuitenbrouwer. \u2018We geloven dat beiden in harmonie kunnen samengaan. Bij sommige kunstwerken valt het onderscheid tussen natuur en technologie zelfs weg.\u2019Naast kunstzinnige verkenningen als de woordenwaterval zijn op Transnatural ook concrete producten te zien met hightech toepassingen van natuurlijke materialen en processen. De Britse kunstenaar en ontwerper Tobie Kerridge nam voor zijn project Biojewelry botweefsel af bij twee aanstaande echtgenoten. Het werd in een ziekenhuislaboratorium opgekweekt tot voldoende botmateriaal om twee trouwringen van te maken.Transnatural past in de nieuwe ontwerpdiscipline \u2018biomimicry\u2019, waarbij ontwerpers zich laten inspiren door de natuur. Naast een inspiratiebron voor vorm en kleur ontdekken ontwerpers de natuur ook als een praktisch leermodel.De Nederlandse ontwerper Joris Laarman  kreeg bijvoorbeeld bekendheid met  zijn Bone Chair. Voor die stoel nam hij de manier waarop onze botten groeien als uitgangspunt. Zo krijg je een stoel met poten die dik zijn waar ze kracht moeten dragen en dunner zijn waar dit niet nodig is.\u2019 Unsustainable is een serie sieraden van suikerkristallen van Greetje van Helmond. \u2018In een afgesloten container hang ik een frame van katoen waaraan de suiker zich hecht. Zo vormt zich een sieraad van suikerkristallen.\u2019Van Helmond koos voor deze organische sieradenproductie omdat de suikerkristallen een associatie oproepen met het duurste en meest archetypische sieraad, de diamant. \u2018Maar suikerkristal is goedkoop, vormt zich al na een paar weken en brokkelt na twee of drie keer dragen al weer af. Kun je van zo\u2019n banaal materiaal toch een sieraad maken dat door mensen als waardevol wordt ervaren, die vraag is mijn uitgangspunt.\u2019 Hoe zou de natuur dit probleem oplossen \u2013 dat is volgens Annette Schumer van het duurzame adviesbureau Greenmulate het beginsel van biomimicry. \u2018Letterlijk vertaald betekent dit: het imiteren van de natuur. De afgelopen 3,8 miljard jaar heeft de natuur alle antwoorden gevonden op problemen waarmee we nu worstelen.\u2019 Energiegebrek? \u2018Het ecosysteem functioneert voor 98 procent op zonne-energie.\u2019 Een vezel die sterker is dan staal en elastischer dan kevlar? \u2018De draden van een spinnenweb.\u2019 Niet voor niets heet de digitale vraagbaak over biomimicry asknature.org. \u2018Planten, dieren en andere organismen zijn de perfecte ingenieurs.\u2019De grondlegger van biomimicry is de Amerikaanse biologe Janine Benyus. In haar boek Biomimicry: Innovation inspired by nature uit 1997 noemt ze talloze natuurlijke processen die wetenschappers, ontwerpers en producenten kunnen toepassen. De neus van een Japanse hogesnelheidslijn is gevormd naar de aerodynamische snavel van een ijsvogel. Landbouwirrigatie in de woestijn kan worden ontwikkeld aan de hand van Namibische kevertjes die met hun bek minuscule waterdeeltjes uit lucht filteren.Volgens Schumer is biomimicry niets minder dan \u2018het duurzame alternatief\u2019 voor de heat, beat and treat industry waarmee de aarde wordt uitgeput. \u2018Plastic of staal wordt verwarmd, gevormd  en behandeld, wat een enorme verspilling van materiaal en energie veroorzaakt. Biomimicry is de sleutel naar een duurzamere samenleving. De bioloog moet aanschuiven aan de ontwerptafel.\u2019 Want de natuur kan als voorbeeld dienen voor het maken van botvormige stoelen, maar ook voor nieuwe duurzame productiemethoden. \u2018Wetenschappers, ontwerpers en architecten werken momenteel samen aan het Sahara Forest Project.  Met zonne- en windenergie wordt zeewater ontzilt. Zo wordt de verbouw van gewassen voor voedsel of biobrandstof mogelijk in de woestijn.\u2019Waarom de natuur imiteren als je deze ook kunt integreren in een ontwerp? De Fransman Mathieu Lehanneur vervaardigde een luchtfilter door een speciale bak te ontwerpen waarin planten worden gestimuleerd om giftige stoffen uit de omgeving op te nemen en vervolgens gezuiverde zuurstof uit te stoten. Deze Bel Air is voor 150 euro via internet te bestellen. Ontwerpster Susana Soares nam als uitgangspunt voor een medisch apparaat het vermogen van bijen om lucht zeer nauwkeurig te ontleden. De Portugese ontwerpster bedacht een glazen cilinder  waarin mensen kunnen ademen. In de cilinder bevinden  zich bijen, waarvan het gedrag met de Pavlov-methode nog eenvoudiger kan worden gestuurd dan bij honden. Aan de hand van de reactie van de bijen op de adem kan zo een eerste diagnose worden gesteld.Vanzelfsprekend kan het natuurlijk proces ook een handje worden geholpen. \u2018Net als wetenschappers die de eerste vorm van leven nabootsen, heb ik een nieuwe chemische stof samengesteld die CO2 gebruikt als bouwstof voor een soort kalksteen\u2019, zegt de Britse architect en scheikundige Rachel Armstrong. Het principe keek ze af van schelpen en koraal die ook CO2 omzetten in kalksteen. \u2018Mijn project bevindt zich in een grijs gebied tussen machine en levend organisme. De cellen kunnen zich vermenigvuldigen en aanpassen maar functioneren alleen onder zeer bepaalde omstandigheden.\u2019Deze kunstmatige productie van natuurlijke bouwstenen reduceert niet alleen het CO2-probleem, het schept ook onverwachte mogelijkheden. \u2018Je kunt deze chemische structuur straks als een pasta over een beschadigde gevel smeren zodat die zichzelf repareert.\u2019 Armstrong is al uitgenodigd om haar project dit najaar te presenteren op de Architectuur Bi\u00ebnnale in Veneti\u00eb, de stad die bij gebrek aan een stevig fundament langzaam in zee dreigt weg te zinken.Nog een stap verder gaat de Nederlandse ontwerper Jelte van Abbema, die \u2018levende ontwerpen\u2019 maakt. Met behulp van microbiologen van de TU Wageningen heeft hij  een methode gevonden om papier te bedrukken met een voedingskweek en bacteri\u00ebn. Bij het verteren van de kweek, waarbij ook het papier vergaat, maken de bacteri\u00ebn kleurpigment in vorm van letters of een illustratie. \u2018Door te vari\u00ebren met soort en aantallen bacteri\u00ebn en voedingsstoffen kan ik de kleur en levensduur van het drukwerk be\u00efnvloeden. In theorie kan een kleurpigment na een week plaatsmaken voor een nieuwe kleur van andere bacteri\u00ebn. Zo kan een abri-poster die een maand hangt vier keer uit zichzelf veranderen.\u2019Van Abbema werd voor deze bacteriologische druktechniek, die hij Symbiosis noemt, vorig jaar onderscheiden met een Dutch Design Award voor beste jonge ontwerper. Toch brengt hij niets nieuws, meent Van Abbema. \u2018Rembrandt maakte ook al kleurpigment uit organismen als wortels en paddenstoelen. Alleen gebruik ik levend pigment.\u2019 Met Symbiosis wil Van Abbema een alternatief leveren voor de digitale technologie die het mogelijk maakt om informatie voor eeuwig te bewaren. \u2018Ik wil juist dat mijn ontwerpen dezelfde vergankelijkheid hebben als boeken die verkruimelen.\u2019 Hij vergelijkt zijn drukwerk met een popconcert. \u2018Je kunt er na afloop ook van genieten, bijvoorbeeld met een cd of als plaatjes in een boek. Maar je had erbij moeten zijn om de magie te ervaren.\u2019 Al spreekt die magie niet iedereen aan. \u2018Het MoMa in New York wilde mijn posters niet exposeren, omdat ze bang waren dat de bacteri\u00ebn zouden overslaan op de kostbare schilderijen.\u2019De angstige reactie van een gerespecteerd instituut als het MoMa is typerend voor de diepgewortelde angst voor technologie, meent Kuitenbouwer. Volgens de curator van Transnatural zijn in onze samenleving natuur en technologie in conflict.  \u2018Dat conflict neemt zelfs de vorm aan van de archetypische strijd tussen goed en kwaad. Kijk naar de lading die aan beide woorden wordt gegeven. Natuurlijk klinkt warm en positief, technocratisch juist kil en negatief. Er wordt vaak gedacht dat de natuur in verdrukking komt door technologie. Maar technologie kan ook nieuwe mogelijkheden scheppen.\u2019Deze technologische ingrepen in de natuur roepen nieuwe, ook ethische dilemma\u2019s op. De Italiaanse ontwerper Elio Caccavale heeft een aantal producten ontworpen die vooruitlopen op xenotransplantatie. Hierbij worden dieren voorzien van menselijk DNA waardoor ze kunnen fungeren als orgaandonor. \u2018Het zou dus kunnen dat we straks een huisdier hebben met een reservehart en een extra paar nieren\u2019, veronderstelt Caccavale. \u2018Wat betekent dit voor de manier waarop we met ons lichaam omgaan. Kunnen we gewoon door blijven roken omdat we weten dat er een nieuw paar longen door de kamer lopen? Moeten we dan zuiniger zijn op ons huisdier dan op onszelf?\u2019Om deze discussie aan te zwengelen heeft de productontwerper \u2013\u00a0Caccavale buigt zich voor speelgoedfabrikant Matell over een Barbie-smartphone \u2013 een serie prototypes ontwikkeld, zoals educatieve poppen die kinderen vertrouwd moeten maken met het feit dat hun huisdier ook een wandelende gereedschapskist is. Ook ontwierp hij een soort grafsteen die in de huiskamer kan worden geplaatst als een huisdier is opgeofferd. \u2018Ik noem mijn werk social fiction. Xenotransplantatie is nog geen realiteit maar zal dat worden. De vraag is: hoe gaan we daarmee om?\u2019Technologie moet niet meer worden gezien als een manier om de natuur te bedwingen maar als een aanvulling of zelfs verbetering van de natuur, is Van Abbema\u2019s oplossing voor dit soort dilemma\u2019s. \u2018Of misschien zelfs wel als een onderdeel van de natuur. Ik ga in mijn werk juist een dialoog aan met de natuur.\u2019 Want d\u00e1t technologie ingrijpt in de natuur is onvermijdelijk. Kuitenbrouwer: \u2018Verklaren we de natuur als onaantastbaar, dan komt er een einde aan de vooruitgang. Tegelijkertijd wordt de natuur vernietigd als techniek ruim baan krijgt. Maar in beide gevallen verliest de mens.\u2019",
      "time": "26 februari 2010, 00:00",
      "timeofday": "00:00",
      "title": "Een bioloog aan de ontwerptafel",
      "year": 2010
    },
    {
      "category": "Archief",
      "count": 61,
      "day": 6,
      "href": "http://www.volkskrant.nl/archief/subsidierover-met-spijt~a3404514/",
      "month": 3,
      "text": "Waarom wilt u dit deel van het verhaal vertellen?Ik bereid me voor op mijn verdediging en verantwoording bij de Nederlandse rechter. Ik zal tijdens het hoger beroep het achterste van mijn tong laten zien. Ik ben bereid mijn straf te ondergaan, maar ik ben niet de dief van 16 miljoen. Ik heb zo lang gewacht met het afleggen van verantwoording vanwege de veiligheid en studie van mijn zoons. Ik kan melden dat we nu min of meer veilig en gezond zijn. Dat we een nachtmerrie hebben meegemaakt, maar dat ik terug zal komen. Door hard te werken hoop ik in Nederland een normale toekomst op te bouwen voor de jongens.Wat is u allemaal overkomen?Waanzinnig veel. Helaas kan ik daar nu nog niet alles over vertellen. Dat komt doordat de politie het onderzoek naar mijn zaak heeft heropend. Mijn advocaten vinden het niet verstandig als ik nu al alles open gooi. Wellicht volgen er nog aanhoudingen.Ik wil me beperken tot het schetsen van mijn functioneren in de kunstwereld. Niemand kent mijn verhaal over het Fonds BKVB. Ik wil dat vertellen, zodat duidelijk wordt hoe er bij dit grote kunstfonds met gemeenschapsgeld werd omgegaan. Ik doe dit niet om mezelf vrij te pleiten, maar om de cultuur en omstandigheden te schetsen waarin ik heb gefraudeerd. Insiders weten het meeste wat ik ga vertellen, maar het is in de doofpot gestopt.Het is u extra zwaar aangerekend dat u een kwetsbare sector als de kunsten hebt gedupeerd.Wat ik heb gedaan is verkeerd, laat daar geen misverstand over bestaan. Ook betreur ik dat door mijn toedoen de publieke opinie over kunstsubsidies negatief is be\u00efnvloed. Ik wil echter \u00e9\u00e9n ding rechtzetten. Volgens de vorige directeur bij het Fonds BKVB, Lex ter Braak, heb ik de kunstenaars bewust gedupeerd. Dat is slechts de helft van het verhaal. Ik schat dat nog 3 miljoen euro weg is - natuurlijk een enorm bedrag - maar toch hebben schilders en beeldhouwers geen last gehad van de fraude. Ik ben niet de enige die dit zegt. Recent oordeelde een visitatiecommissie dat mijn fraude het Fonds BKVB geen nadeel heeft opgeleverd. Mensen als Lex ter Braak en Barbara Visser, die over de zaak een documentaire maakte, hebben dit opzij geschoven en al hun pijlen op mij gericht.Waar is de fraude begonnen?Bij SKOR, de Stichting Kunst in Openbare Ruimte, waar ik indertijd als freelancer \u00e9\u00e9n of twee keer per week langs ging om de administratie bij te houden en te controleren. Het was erg vrij bij SKOR, informeel, lief en iedereen ging voor de kunsten. Financi\u00eble regels en voorschriften werden als nodeloos bureaucratisch ervaren.Er liepen bij SKOR veel te veel projecten - vooral oude waarvan niemand precies wist wat de voortgang was. Ook was het rommelig en kwamen overgeboekte subsidies niet bij de juiste persoon of instelling terecht.Het begon ermee dat ik, als ik krap bij kas zat, weleens kleine geldbedragen 'leende' van SKOR en die later weer terugstortte. Dat viel helemaal niet op. Later ging ik echt frauderen, door geld weg te boeken naar rekeningen waar ik bij kon. Dat was eenvoudig. Alles in het financi\u00eble systeem van SKOR werd handmatig ingevoerd. Ook de betaalstromen werden aan mij overgelaten. Ik had geen officieel mandaat van het bestuur, dat lag bij de directeur, maar ik kreeg wel de bevoegdheid over de bankpasjes en de wachtwoorden.De betaallijsten die ik opstelde werden pas achteraf - nadat alles betaald was - gefiatteerd door de directeur, om te voldoen aan de vereisten van de accountants. Ik kon, kortom, financieel gezien doen en laten wat ik wilde.Maar dat was toch geen reden om te frauderen?Natuurlijk niet, maar ik maakte het van kwaad tot erger. Zo ben ik later bij het Fonds BKVB ook gaan frauderen. Ik had toen door nare priv\u00e9-omstandigheden grotere bedragen nodig en die stonden bij het Fonds op de rekening.De subsidieadministratie bij het Fonds was waterdicht, daar heb ik nota bene zelf hard aan gewerkt. Er ontstond pas ruimte toen Lex ter Braak, de directeur bij het Fonds, regelingen buiten dit systeem om ging invoeren. Zonder de vrijheid die daaruit voortvloeide, had ik nooit mijn frauduleuze handelingen kunnen verrichten.Om de slagkracht te vergroten werden de grenzen van wat Lex en ik mochten overboeken, zonder handtekening van het bestuur, verhoogd. In Lex' geval naar 100 duizend euro; bij mij naar 50 duizend. De reden voor deze aanpassing was dat we flexibel wilden blijven. Net als bij de SKOR wilde het Fonds niet een slaaf zijn van de financi\u00eble regeltjes. Het bestuur op afstand had het bovendien te druk om alles te tekenen.Ik wil benadrukken dat het nooit mijn eigen idee is geweest om de miljoenen weg te boeken. Dat had een vervelende aanleiding. Simpel gezegd ben ik de verkeerde mensen tegengekomen die mij ernstig hebben bedreigd. Ik heb bijna alle frauduleuze boekingen onder zware druk verricht. Ik was zo bang dat ik daarnaast bezig ben geweest om voor mezelf een potje te cre\u00ebren waarmee ik mijn onvermijdelijke vlucht kon financieren.Ik heb hierover een uitgebreide verklaring bij mijn advocaten afgelegd en ik zal daar ook aan het gerechtshof uitleg over geven.Hoe kwam het fonds zo rijk?De grote reserves bij het Fonds zijn vooral ontstaan vanaf het jaar 2000, toen Lex ter Braak directeur werd. In die tijd kwam ik daar ook in dienst. Zijn voorganger Geert Dales benadrukte dat het basisdoel van het Fonds BKVB overeind moest blijven: het voorzien in de inkomensbehoefte van kunstenaars door middel van stipendia. De belangrijkste regeling daarbinnen was de basissubsidie.Die bleven ook bestaan, maar Ter Braak had vanaf het begin meer oog voor andere subsidieregelingen; regelingen waarmee hij zelf naam kon maken. Dat was een kentering, want binnen het Fonds bepalen commissies welke kunstenaars subsidie krijgen en welke niet. Er ontstonden projecten waarbij Ter Braak persoonlijk betrokken was bij het toekenen van subsidies. Hierdoor namen zijn macht en invloed in de beeldende- kunstwereld sterk toe.Later bleef het Fonds met een overschot zitten aan financi\u00eble middelen, omdat er te weinig gekwalificeerde kunstenaars basissubsidies aanvroegen. Hierdoor was er geld over, wat we oplosten door buiten de commissies om allerlei nieuwe projecten te starten.Het geld moest boekhoudkundig worden verantwoord, zodat de accountants ermee akkoord zouden gaan en het geld niet moest worden teruggestort naar het ministerie. Ik kreeg opdracht om dit te regelen. Zo moest ik de goedkeuringen van deze projecten laten tekenen door een bestuurslid, bij voorkeur de penningmeester.Dit gebeurde tussendoor en tegelijk met veel andere stukken, zodat er niet de nadruk op gelegd werd. Hierdoor kreeg de penningmeester het idee dat het een normale werkwijze was. Er werden wel vragen gesteld over bepaalde projecten door de accountants, maar uiteindelijk werd het formeel afgedekt: het bestuur en ministerie keurden uiteindelijk alles goed.Maar dan was alles formeel toch in orde?Nogmaals: formeel gezien liep alles op rolletjes bij het fonds. Alles is uiteindelijk altijd goedgekeurd en geregeld. Ik wil alleen de cultuur schetsen, omdat mensen dan hopelijk begrijpen hoe dit heeft kunnen gebeuren. Er werd daar hard gewerkt, door goede en integere mensen.Wij waren iets goeds aan het doen voor de kunsten, zo voelde het. Natuurlijk liepen de reserves sterk op, maar niemand vond dat een punt. Anders had het geld terug gemoeten naar de schatkist, terwijl het voor beeldend kunstenaars bedoeld was.Ik had hierover regelmatig overleg met de leiding. Ze vroegen mij om advies over hoe zij plannetjes konden verantwoorden zonder dat de accountant, het bestuur en het ministerie OC&W; er vragen over zouden stellen.Er zijn simpele methoden om dat te organiseren. Er moesten mooie brieven over de projecten liggen en er moesten verplichtingen worden aangegaan. Begrijp me niet verkeerd: het ging vaak om mooie projecten, maar de vraag was of deze door het Fonds ondersteund moesten worden en of de directeur dit op eigen houtje moest regelen.De adjunct-directeur, die er nu nog steeds zit, was verantwoordelijk voor de interne organisatie. Zij had aan de bel moeten trekken dat alles buiten haar om gebeurde en nooit mogen accepteren dat ik subsidies overmaakte buiten het systeem om. Maar zij heeft het laten zitten, net als de accountants.Er ontstond willekeur. Het is zelfs voorgekomen dat ik subsidiegelden heb overmaakt waarvan niet eens een toekenningsbrief aanwezig was. Betaal nu maar, zei Lex dan. Ik was de enige met wie hij dit openlijk besprak, vooral omdat ik de toegekende subsidies in de jaarrekening moest verantwoorden.We hebben begrepen dat er in 2008 problemen waren met de pensioenen. Wat was daarvan de voorgeschiedenis?Ik ben jarenlang bezig ben geweest om, samen met het pensioenfonds, het pensioengat van Lex ter Braak te dichten. Dat was ingewikkeld, omdat Ter Braak aanvankelijk als kunstenaar en parttime als leraar werkte. Pas op latere leeftijd heeft hij carri\u00e8re gemaakt.Ter Braak gaf aan dat hij bij zijn aantreden afspraken had gemaakt met het bestuur, maar daar waren in eerste instantie geen contracten van. Het pensioenfonds vroeg zich af of het bestuur wel op de hoogte was van de bedragen waar het om ging.Het gat was te groot om in \u00e9\u00e9n keer te dichten. Bij zijn aantreden hebben we zo veel mogelijk geld beschikbaar gesteld, minimaal 25.000 euro per jaar. Dat bleek niet voldoende te zijn, waarna Ter Braak ge\u00efrriteerd raakte en mij en de pensioenuitvoerders erop aansprak om het gat toch gedicht te krijgen.We moesten daarbij creatief te werk gaan omdat er wettelijke regels zijn aan de maximale pensioenstortingen. Als je daar boven uitkomt, wordt het gezien als salaris en moet er belasting over worden betaald. Dat is deels het geval geweest. Maar ik vond in overleg met Ter Braak ook onbelaste manieren om zijn pensioenpot vol te krijgen - vooral door secundaire arbeidsvoorwaarden maximaal uit te melken en dat geld naar het pensioenfonds te sluizen. Denk daarbij aan de combinatie van een verhuisvergoeding, een hoge autovergoeding, de maximale kilometervergoeding en een ov-kaart.Pas in 2008 is het pensioendossier van Lex uiteindelijk met veel kunst- en vliegwerk formeel in orde gemaakt.Wie wist hiervan bij het fonds?Lex en ik. Ik had de opdracht om dit soort dingen niet zichtbaar te maken. Ik moest de bankafschriften van de salarisbetalingen, onkostenvergoedingen en pensioenbetalingen van Ter Braak persoonlijk bewaren, zonder dat iemand er bij kon. Ik bewaarde die in een aparte map in een kastje in mijn kantoor achter slot en grendel. Waar die nu is, weet ik niet.Wist het ministerie hiervan?Nee. In de jaarrekening is de pensioenkwestie nauwelijks terug te vinden. Ook rommelde ik met de balkenendenorm. Het ministerie wilde dat we jaarlijks de directiesalarissen, uitgesplitst naar salaris- en pensioenkosten, via een digitaal systeem bij hen bekendmaakten. Dit zou in het geval van Ter Braak disproportioneel hoog uitvallen. Ik heb in zijn opdracht daarom te lage cijfers gerapporteerd aan het ministerie.Vond u op dat moment dat u grenzen aan het overschrijden was?Natuurlijk, maar het was zo gegroeid en maakte het leven makkelijker. Ik ben altijd loyaal geweest aan mijn werkgevers. In ruil daarvoor werd ik op handen gedragen. Ik kreeg een goed salaris en mocht dineren met bestuursvoorzitters van banken en voormalig minister Guusje ter Horst. Ik ging me belangrijk voelen. Bovendien dacht ik er als gevolg van mijn priv\u00e9-omstandigheden - ik had een lange moeizame scheiding en zorgde alleen voor mijn twee kinderen - niet al te veel bij na.Hebt u spijt?Ik heb fouten gemaakt, waardoor het uit de hand is gelopen. Ik voel enorm veel spijt dat door mij deze fondsen in de problemen zijn gekomen. Ik wil ook mijn oprechte excuses maken aan mijn collega's die ik in vertwijfeling heb achtergelaten. Maar ik kon niet anders dan weggaan zonder iemand op de hoogte te brengen. Voor mijn eigen veiligheid en voor die van mijn kinderen.Het spijt mij ook voor mijn vrienden en familie, die ik in grote problemen heb gebracht. Ik ben nooit voornemens geweest om mezelf te verrijken. Ik ben in een trein terechtgekomen die ik niet kon stoppen.Het overgrote deel van het geld is nooit in mijn bezit gekomen. Ik heb hier in Thailand bescheiden geleefd en de laatste tijd zelfs in armoede. Ik werkte met de Thai op een viskwekerij. Het leven op de vlucht is zwaar. Mijn moeder is overleden. Ik heb er veel verdriet van dat ik geen contact met haar had in haar laatste levensfase. Het doet me nog steeds pijn dat ik nooit echt afscheid heb kunnen nemen.Achtergrond megafraude BKVBHij is waarschijnlijk de meest gezochte megafraudeur van Nederland, de Amsterdamse kunstboekhouder Clemens K. In maart 2009 sloeg hij op de vlucht, toen zijn miljoenenfraude bij het Fonds voor Beeldende Kunsten, Vormgeving en Bouwkunst (BKVB) aan het licht kwam. Na allerlei omzwervingen eindigde hij samen met zijn twee zoons in Thailand. Hij prijkt prominent op de internationale opsporingslijsten, maar wist daar tot nu toe uit ieders zicht te blijven - pogingen hem op te sporen, stuitten op gebrek aan medewerking van de Thaise autoriteiten.In 2010 werd hij, bij verstek, veroordeeld tot vijf jaar cel. Van de bijna 16 miljoen euro die de nu 43-jarige Amsterdammer verduisterde bij het BKVB - toen het grootste beeldende-kunstfonds van Nederland - is nog 3,5 miljoen euro zoek.De stichting Kunst in Openbare Ruimte (SKOR), zijn vorige werkgever, bestal hij eveneens voor tonnen. Met dat geld onderhield hij twee opeenvolgende - en nadien ook gevluchte - Thaise vriendinnen in Amsterdam, Phim en Mimi. Bij de een verwekte K. een zoontje dat hij al jaren niet meer heeft gezien.Tot begin 2013 was K. onvindbaar. Gezocht werd er volop, onder anderen door Barbara Visser, die in 2012 voor de VPRO een prijswinnende documentaire over hem maakte, C.K.. Wat zat er achter die zachtmoedige Amsterdammer, wilde zij weten. En hoe was hij tot deze daad gekomen? Maar ook zij wist hem niet te vinden.Inmiddels heeft de Volkskrant wel contact weten te leggen met K. in Thailand. De voormalige boekhouder schrijft dat zijn leven daar in het teken heeft gestaan van de toekomst van zijn twee Nederlandse zoons van 17 en 20 jaar oud.K. wil terug naar Nederland, zo voegt hij toe, waar zijn zoons verder hun vervolgopleiding kunnen doen en hij terecht zal staan. K. heeft tegenover zijn advocaten aangekondigd dat hij het hoe en waarom van de fraude volledig uit de doeken zal doen in de Nederlandse rechtbank. Ook gaat hij aan de rechter vertellen hoe hem bij de kunstfondsen geen strobreed in de weg werd gelegd.Daarop vooruitlopend heeft K. tegenover zijn twee advocaten, Khalid Kasem en Geertjan van Oosten, in een Thaise hotelkamer een zeven uur durende verklaring afgelegd. Die is op dvd vastgelegd door een ingehuurde cameraman en aan justitie overhandigd. K. noemt op de dvd 'nieuwe namen en rugnummers' van betrokkenen. Op grond daarvan is het politieonderzoek heropend en is niet uit te sluiten dat er de komende maanden nieuwe verdachten worden aangehouden.De zaak rond Clemens K. kwam aan het licht in het Oostenrijkse dorpje Waidring in Tirol. Daar keken medewerkers van een lokale bank vreemd op toen op 27 februari 2009 120 keer 50.000 euro, in totaal 6 miljoen euro, werd overgeboekt vanuit Amsterdam naar een rekening op de dorpsbank.Nog vreemder werd het toen kort daarop 'verdachte types' vierenhalve ton contant wilden opnemen van deze rekening.De Oostenrijkers sloegen alarm en de Amsterdamse politie werd gebeld. De inderhaast ge\u00efnformeerde Lex ter Braak, de directeur van het Fonds BKVB, wist niet wat hij hoorde. Fraude? Miljoenen? Wat was dit? En waar was Clemens, zijn rustige boekhouder die altijd het overzicht had?Ter Braak kreeg Clemens telefonisch te pakken. Die zei hem dat hij ziek thuis zat, dat er niks aan de hand was en dat hij het uit zou zoeken. In werkelijkheid was hij toen al samen met zijn twee zoons op de vlucht, waarschijnlijk nog in Europa. Op de vlucht voor de politie, maar ook voor zware criminelen die hem bedreigden.In totaal boekte Clemens bijna 16 miljoen euro weg, het leeuwendeel in porties van 50.000 euro.Groot was de verbijstering van de collega's van Clemens, zeker toen duidelijk werd aan welke duistere wereld de boekhouder zich had verbonden. De altijd weloverwogen pratende K. bleek in een web van zware criminelen te zitten, met vertakkingen naar Thailand, Oostenrijk en Oost-Europa.Het was allemaal begonnen bij de Amsterdamse sportschool waar K. op advies van een haptonoom ging trainen om zijn gecompliceerde echtscheiding te verwerken. Een van zijn sportschoolvrienden, die door Clemens werd gezien als vertrouweling, vroeg of hij geld kon lenen. Clemens wilde helpen en stemde in.Het geld, dat hij op zijn beurt had 'geleend' van zijn werkgever, kwam nooit retour. Vanaf dat moment wisten ongure types Clemens te vinden.Het geld van het Fonds BKVB ging de hele wereld over, zo blijkt uit de uitspraak van de rechter in 2010. Er was om te beginnen een financi\u00eble lijn met Zuid-Limburg. Een juridisch advieskantoor zou daar geld onder kunstenaars verdelen en daar ging een miljoen heen. Een ton stroomde via een tussenpersoon naar de financieel beheerder van een motorbende, er was een geldstroom naar Belgi\u00eb, fondsen verdwenen via Almere naar Oostenrijk, en de handtekeningen van Lex ter Braak en ex-minister Guusje ter Horst bleken vervalst om boekingen te onderbouwen.Er werden miljoenen overgeboekt naar Estland, Letland en Thailand.Bedreiging en intimidatie hadden hem deels tot de megafraude aangezet, zo zeggen zijn advocaten, en die bedreigingen en intimidaties hielden aan. Hij was doodsbang dat hem hetzelfde zou overkomen als de man die zich in Limburg had uitgegeven als vertegenwoordiger van het Fonds, de 41-jarige Ronald Noteboren uit Schinnen. Die werd in februari 2009 in stukken gesneden gevonden langs een Belgische snelweg.Uiteindelijk werden meerdere verdachten aangehouden nadat K. was gevlucht richting zonniger oorden. Het onderzoek naar deze verdachten loopt nog steeds, in de moordzaak is nog niemand veroordeeld.De vraag die telkens onbeantwoord bleef: hoe heeft deze megafraude gepleegd kunnen worden bij gerenommeerde cultuurfondsen? Hoe kon een medewerker tweederde van het jaarbudget van BKVB wegsluizen zonder dat iemand dat ooit merkte?Directeur Lex ter Braak heeft nooit volledig opening van zaken gegeven over hoe deze fraude in zijn Fonds gepleegd heeft kunnen worden en waarom hij dit niet had kunnen voorkomen. Hij is door de advocaten van K. als getuige opgeroepen, in het hoger beroep. Hij wil zelf graag opdraven om zijn versie van het verhaal te vertellen. In de documentaire van Barbara Visser zegt Ter Braak dat Clemens \u00e9\u00e9n keer iets liet doorschemeren over zijn financi\u00eble situatie, toen hij vroeg wat Ter Braak vond van Rolex-horloges. Clemens ontkent overigens ten stelligste ooit zoiets te hebben gevraagd.Extra: Reactie Lex ter Braak, oud-directeur van het fonds BKVB'De heer K. vindt kennelijk met terugwerkende kracht dat er van alles is aan te merken op het Fonds BKVB waar hij bijna tien jaar heeft gewerkt en waar hij als Hoofd Financi\u00ebn in 2009 bijna 16 miljoen euro heeft verduisterd.'Ik zie dat K. in de veronderstelling verkeert dat ik, toen ik directeur was van het Fonds BKVB, in staat was het bestuur, het ministerie van OCW \u00e9n de accountants om de tuin te leiden. Welnu, die capaciteiten heb ik niet en ik heb ze ook niet nodig. Maar ik hoefde dan ook niet, anders dan K., ervoor te zorgen dat ik stiekem miljoenen kon wegsluizen.'Ik heb overwogen om geen gebruik te maken van dit weerwoord, omdat mij onduidelijk is waaraan juist K. het recht ontleent zich deze J'accuse-status toe te kennen.'Toch wil ik een paar punten rechtzetten, omdat misverstanden snel geboren zijn.'Zo doet K. het voorkomen alsof hij 'slechts' 3,8 miljoen verduisterd heeft in plaats van 16 miljoen. Zijn argument is dat er inmiddels 12 miljoen is getraceerd en veiliggesteld. Het is een beetje alsof kunstrovers schilderijen niet zouden hebben gestolen als ze later worden teruggevonden.'Daarnaast zijn alle subsidietoekenningen gedaan door het bestuur (niet door de directie), zijn ze gebaseerd op door het ministerie van OCW goedgekeurde regelingen en worden ze gecontroleerd door accountants.'Bovendien waren de reserves van het Fonds BKVB geen 'overtollige liquiditeiten', om het jargon van K. aan te houden, maar reserveringen voor aanvragen van kunstenaars. Die kregen hun toekenning (vrijwel) nooit in \u00e9\u00e9n keer uitbetaald, maar in termijnen. Het Fonds had dus gedeeltelijk de rol van een bank. Eind 2008 stond er extra veel geld op de bank omdat dit het laatste jaar was van de kunstenplanperiode 2004-2008 en kunstenaars hun aanvragen later indienden. Wij voorzagen dit en hebben daarom extra geld gereserveerd en vanaf 2009 ook uitgekeerd. K. vond kennelijk dat bestemmingsreserves vooral voor hemzelf bestemd waren.'Wat K. over mijn houding tegenover de basissubsidies zegt, is onjuist. Voordat ik directeur was, kon een kunstenaar maar twee keer in zijn leven een basissubsidie krijgen. Ik heb mij ervoor ingezet dat een toekenning eens in de vier jaar mogelijk werd (beleidsplan 2001-2004).'Mijn pensioen is inderdaad een keer 'gerepareerd', omdat het niet goed was geregeld. Dit gold ook voor de pensioenen van andere medewerkers. Het toenmalige bestuur is in 2008 hierop opmerkzaam gemaakt en heeft, nadat het had nagegaan of alles klopte, besloten tot deze reparatie.'Extra: VerantwoordingVier jaar na zijn vlucht naar Thailand verbreekt de bij verstek veroordeelde Clemens K., die 16 miljoen euro van het Fonds Beeldende Kunst Vormgeving en Bouwkunst verduisterde, tegenover de Volkskrant de stilte. Hij schrijft vanuit een internetcaf\u00e9 in Thailand, waar hij met zijn zoons leeft en zich voorbereidt op zijn terugkeer naar Nederland. In onderstaand interview is sprake van afpersing. Details daarover mag hij van zijn advocaten niet geven. Wel wil hij praten over hoe hij de bedrijfsvoering bij zijn werkgever, het fonds BKVB, heeft ervaren.Uit jaarverslagen en correspondentie blijkt dat er zich tot het moment van de fraude geld ophoopte op de bankrekening van het fonds BKVB. Ook kwamen er in 2008 problemen rond de pensioenen van het personeel aan het licht. Dat zijn de feiten, die door het fonds en Clemens verschillend worden uitgelegd. In dit interview, dat is samengesteld uit een omvangrijke mailwisseling met K. en vanwege het bijzonder karakter alleen plaats kon hebben zonder veel interventie, geeft de boekhouder zijn versie van de gang van zaken. Op de volgende pagina reageert de voormalige directeur van het fonds BKVB.Extra: MondriaanIn 2012 werd het Fonds voor Beeldende Kunsten, Vormgeving en Bouwkunst (BKVB) samengevoegd met de Mondriaan Stichting. De nieuwe organisatie heet Mondriaan Fonds. Oud-hoofdredacteur van NRC Handelsblad Birgit Donker is directeur van het fonds. Dit jaar heeft het fonds 25,6 miljoen euro te besteden. Afgelopen jaar was dat nog 40 miljoen euro, maar ook het Mondriaan Fonds heeft last van de bezuinigingen.Extra: ThrillersprookjeMet het plan voor de documentaire C.K. over de fraude bij het Fonds BKVB won Barbara Visser in 2010 de IDFA-Mediafondsprijs. Het zou de eerste documentaire worden die Visser maakte. Volgens de jury was het winnende filmplan 'een film die een thriller zou kunnen zijn, of een sprookje, over een man die de hele wereld voor de gek houdt en misschien uiteindelijk ook zichzelf door met miljoenen die niet van hem zijn een eigen leven te gaan leiden, en ook ons dan in verwarring achterlaat.'",
      "time": "6 maart 2013, 00:00",
      "timeofday": "00:00",
      "title": "Subsidierover met spijt",
      "year": 2013
    },
    {
      "category": "Archief",
      "count": 63,
      "day": 9,
      "href": "http://www.volkskrant.nl/archief/-economische-groei-moet-niet-de-enige-maatstaf-zijn~a3268262/",
      "month": 6,
      "text": "De 65-jarige filosoof Martha Nussbaum ziet er afgetraind uit, een power girl in een oogverblindend kort paars jurkje. Nussbaum is een fitnessfanaat, die in conditie blijft om een moordend werkschema vol te houden. Ze schrijft bijna elk jaar een boek, ze trekt de wereld rond om haar boodschap te verkondigen, met een enorme gedrevenheid. 'Ik ben blij dat ik in een land woon waar je niet verplicht met pensioen hoeft', zegt ze.Bloedserieus beitelt ze haar zinnen, zonder een spoor van twijfel. Een feministische liberal, hoogleraar recht en ethiek aan de Universiteit van Chicago, de stad van Barack Obama, voor wie ze ook campagne voerde. Ze is even in Amsterdam voor de promotie van haar nieuwe boek Mogelijkheden scheppen, een pleidooi voor een andere benadering van ontwikkelingshulp.Nussbaum wordt gezien als een van de grootste levende filosofen van de Verenigde Staten. Ze heeft veel geschreven over de filosofie van emoties. Anders dan sommige rationele filosofen geloven, zijn emoties geen willekeurige gevoelens die ons stuurloos en afhankelijk maken, aldus Nussbaum. Emoties weerspiegelen wat we belangrijk vinden.Mogelijkheden scheppen past in een andere, meer activistische lijn in haar werk. Nussbaum heeft een hekel aan filosofie die alleen begrijpelijk is voor een selecte kring van intellectuelen, naar eigen zeggen als reactie op een elitaire opvoeding als kind van een welgestelde advocaat aan de Amerikaanse Oostkust. Ze wil relevant zijn, vooral voor achtergestelde groepen als vrouwen, armen en homo's. Al in de jaren tachtig werkte ze met de Indiase econoom en latere Nobelprijswinnaar Amartya Sen aan een andere manier om naar ontwikkeling te kijken. Hun 'vermogensbenadering' was minder gericht op economische groei, en meer op de ontwikkeling van de vermogens - capabilities - van individuele burgers. Mogelijkheden scheppen is een verdere uitwerking van deze aanpak.Vaak komt economische groei helemaal niet ten goede aan gewone burgers in arme landen, maar aan buitenlandse investeerders en de lokale elite, aldus Nussbaum. Belangrijker dan een eenzijdige economische ontwikkeling is de 'menselijke ontwikkeling'. Hebben individuen een behoorlijke levensverwachting? Kunnen ze naar school? Hebben ze vrijheid van godsdienst en meningsuiting? Kunnen ze zich beschermen tegen (seksueel en huiselijk) geweld? In haar boek formuleert Nussbaum tien van zulke vermogens, die ook gemeten kunnen worden, waardoor de menselijke ontwikkeling van een land in kaart gebracht kan worden.'Vaak is gedacht: als er economische groei is, sijpelt die naar beneden door. Dan komen de andere dingen die we belangrijk vinden vanzelf. Maar dat is niet zo. Kijk naar landen als China en Singapore: economische groei leidt niet automatisch tot vrijheid van godsdienst en meningsuiting.' Zelf gaat ze elk jaar naar India, een interessant land voor vergelijkend onderzoek, omdat deelstaten hun eigen beleid kunnen voeren. 'In sommige deelstaten groeit de economie zonder dat het onderwijs en de gezondheidszorg verbetert, in andere deelstaten zijn onderwijs en zorg verbeterd zonder dat de economie groeit.'Hoewel het economische denken nog altijd dominant is, heeft het werk van Nussbaum en Sen een grote invloed. Zo werden hun idee\u00ebn deels overgenomen in de Human Development Index van de Verenigde Naties, een index die niet alleen naar inkomen kijkt, maar ook naar levensverwachting en onderwijs. Ook hieruit blijkt dat welvaart iets anders is dan menselijke ontwikkeling. De Verenigde Staten zijn het rijkste land ter wereld, maar staan pas op de twaalfde plaats op de ranglijst van menselijke ontwikkeling.Het is duidelijk dat economische groei niet vanzelf naar beneden sijpelt. Anderzijds is het moeilijk voorstelbaar dat arme landen zich kunnen ontwikkelen zonder economische groei, zeker op wat langere termijn.'Ik heb ook niets tegen economische groei. Waartegen ik protesteer is dat economische groei de enige maatstaf is.'Is het bevorderen van de vermogens van individuele burgers niet veel lastiger dan het bevorderen van economische groei?'Het is in elk geval moeilijker te meten. Mensen meten nu eenmaal graag dingen die gemakkelijk te meten zijn, zoals het bruto nationaal product.'De economie kun je stimuleren met macro-economische maatregelen. Als je de vermogens van individuen wilt vergroten, moet je veel sterker in hun priv\u00e9leven ingrijpen. Als je de positie van vrouwen wilt verbeteren, moet je vaak strijden tegen lokale tradities en paternalistische religies.'Je richt je op de burgers zelf, en hun strijd voor een beter leven. In veel landen is de regering corrupt. Dan kun je beter geld geven aan non-gouvernementele organisaties (ngo's) die fatsoenlijke projecten uitvoeren. Er zijn goede activisten die ook echt vooruitgang boeken. In India, het land dat ik zelf het beste ken, heb je bijvoorbeeld de Self-Employed Women's Association (SEWA). Ze hebben een programma voor microkredieten aan vrouwen, ze geven onderwijs, ze bieden kinderopvang, ze stimuleren de politieke bewustwording van vrouwen.'Mogelijkheden scheppen begint met het verhaal van Vasanti, een vrouw van begin dertig uit de Indiase deelstaat Gujarat. Haar man was verslaafd aan drank en gokken. Toen het huishoudgeld op was, liet hij zich steriliseren om de bonus op te strijken die de regering van Gujarat hiervoor uitkeerde, in het kader van een programma om de bevolkingsgroei te beteugelen. Hierdoor kwam Vasanti nog meer alleen te staan, omdat ze geen kinderen had om haar te helpen. Toen haar man haar steeds vaker mishandelde, keerde ze terug naar haar familie, berooid, zonder werk en huisvesting.De Self-Employed Women's Association gaf haar een microkrediet, waarmee ze een bedrijfje in naaiwerk kon opzetten. Ze kreeg scholing, werd politiek bewust en begon een actie tegen huiselijk geweld. De bijdrage van Vasanti aan het bruto nationaal product van India is uiterst bescheiden. In menselijk opzicht heeft ze echter een enorme ontwikkeling doorgemaakt.De vermogensbenadering draait echter niet om het subjectieve welzijn van vrouwen als Vasanti. Geluk is een dubieuze maatstaf, vindt Nussbaum. Ze ziet er ook niets in het bruto nationaal product te vervangen door een bruto nationaal geluk, zoals sommige denkers voorstellen. In arme landen leren veel mensen leven met hun tweede rangsstatus door zichzelf wijs te maken dat ze het helemaal nog niet zo gek hebben getroffen. Het heeft weinig zin te streven naar zaken die onbereikbaar lijken of waarvan iemand zich niet eens bewust is. Vasanti was helemaal niet ontevreden over haar ongeletterdheid of haar uitsluiting van politieke participatie, totdat ze de activisten van de SEWA tegenkwam.India is een belangrijke inspiratiebron voor Martha Nussbaum. Toen ze over vrouwen en ontwikkeling schreef, merkte ze dat feministische onderzoekers vaak te hooi en te gras voorbeelden uit China, Iran en andere derdewereldlanden gebruikten, zonder diepgaande kennis van die landen. Daarom wilde ze ten minste \u00e9\u00e9n niet-westerse samenleving goed leren kennen. Ze raakte gefascineerd door India, mede vanwege haar samenwerking met Amartya Sen.'India is een laboratorium voor mijn filosofische opvattingen', zegt ze. 'Ik zie er de kwesties waarvoor mensen vechten. India verschaft me een waardevol tegenwicht voor de exclusieve nadruk op de westerse samenleving, maar ook een tegenwicht voor de simplistische stereotiepen over de derde wereld. Ik heb er een hekel aan als mensen zeggen: o, die primitieve mensen, geen wonder dat ze zo veel problemen hebben. Worden vrouwen in India zo vaak mishandeld? Wel, zeg ik dan, uit onderzoek is gebleken dat 18 procent van de Amerikaanse vrouwen ooit is verkracht, meestal door een bekende.'Natuurlijk zijn Amerikaanse vrouwen beter af dan Indiase. Maar Nussbaum verzet zich tegen een zwart-witbeeld: ook Amerika heeft zijn problemen, terwijl India op talloze punten spectaculaire vooruitgang boekt.'India heeft zo veel vruchtbare idee\u00ebn, heeft zo veel dingen goed gedaan. Als filosoof heb ik twee grote helden, John Stuart Mill en Jawaharlal Nehru, de eerste premier van India. Nehru was strikt genomen geen filosoof, maar wel een denker over politiek en democratie. Hij had een diepzinnige visie op menselijke wezens, een gevoel voor hoe je je moet gedragen als leider, als je een natie wilt leiden uit een enorme armoede en ongelijkheid. Door Nehru's integriteit en onbaatzuchtigheid leidde hij de natie op een manier waardoor gewone burgers het vertrouwen kregen dat de India voor iedereen was. Je kunt die erfenis tot op de dag van vandaag zien. Ik bracht ooit een bezoek aan Sonia Gandhi. In de antichambre zag je mensen van alle sociale klassen op simpele rieten stoelen op een kale vloer.'De familie Gandhi heeft zichzelf toch ook behoorlijk bevoordeeld.'Dat klopt, dat is niet goed. Het is begonnen met Nehru's dochter, Indira Gandhi, die haar eigen zoons meer vertrouwde dan anderen. Maar Nehru zelf was een groot leider die India vanuit een toestand van onderhorigheid naar zelfvertrouwen en democratie leidde. Dat is ook de bron van het verschil tussen India en Pakistan. India is een bloeiende democratie, hoeveel problemen het ook heeft, Pakistan is een verschrikkelijke chaos. Volgens mij komt dat door de persoonlijkheid van de leiders.'Volgens veel mensen zit het verschil eerder in het feit dat Pakistan een moslimstaat is.'Er wonen meer moslims in India dan in Pakistan. Het verschil zit in Mohammed Jinnah, de stichter van Pakistan. Hij interesseerde zich totaal niet voor de armen. In Richard Attenborough's film Gandhi zit een veelzeggend en correct portret van Jinnah. Als Gandhi zijn eerste grote toespraak houdt over de armen in India, zit Jinnah er diep verveeld bij, in zijn elegante Harris tweedjasje en zijn onberispelijke kapsel. Hij gaf het voorbeeld: de rijken zorgen voor zichzelf en geven niets om de armen.'Dat verschil was heel vroeg zichtbaar. Als mijn Indiase vrienden iets zien dat ze pronkzuchtig of overdreven luxueus vinden, zeggen ze: dat is typisch iets dat je in Pakistan zou zien. Toen ze me thuis bezochten, zeiden ze dat zelfs van mijn meubels. Toen ik zei dat ik ze van mijn grootmoeder had gekregen, vonden ze het goed. Ik hoefde ze ook weer niet in stukken te zagen.'Vanaf het begin was het onderwijs in Pakistan vreselijk. Wat gebeurt er dan: conservatieve geestelijken gingen koranscholen stichten. Vaak waren dat de enige plaatsen waar je onderwijs kon krijgen. Daardoor is een deel van de bevolking geradicaliseerd. Maar dat zegt niets over 'de' islam, alleen over een bepaalde sekte binnen de islam. Kijk naar Bangladesh, dat oorspronkelijk bij Pakistan hoorde. Dat land is heel arm, maar de regering heeft een veel progressievere koers gevolgd op het gebied van armoedebestrijding en onderwijs.'Maar in de Indiase samenleving is toch ook heel veel ongelijkheid?'Natuurlijk, maar veel minder dan vroeger. Nu kan 60 procent van de mensen lezen en schrijven, ten tijde van de onafhankelijkheid in 1948 was dat maar 20 procent. Het onderwijs had overigens beter aangepakt kunnen worden. De corruptie in staatsscholen is een groot probleem. Daarom sturen ambitieuze mensen hun kinderen naar priv\u00e9scholen, zelfs mensen die tamelijk arm zijn. Maar ook de goedkoopste priv\u00e9scholen doen het beter dan de staatsscholen, waar de vakbonden zo sterk zijn dat leraren nauwelijks iets uitvoeren.'In Mogelijkheden scheppen ligt de nadruk op armere landen, maar de vermogensbenadering is even goed van toepassing op het rijke Westen. In feite zijn 'alle landen ontwikkelingslanden', aldus Nussbaum. Ook in het Westen valt nog veel te verbeteren. Sommige mensen zijn onvoldoende in staat om volwaardig aan de samenleving deel te nemen, bijvoorbeeld door een lichamelijke en geestelijke handicap. In dat geval moet de overheid zich inspannen om hun vermogens op peil te brengen.'Uiteindelijk moet iedereen op de hele wereld boven een bepaalde drempel uitkomen. De Verenigde Staten kennen veel huiselijk geweld. Gelijke toegang tot de gezondheidszorg, daar scoren de VS als een van de slechtste landen. De levensverwachting in Harlem in New York is even hoog als die in de Indiase deelstaat Kerala.'Is er ook een grens aan het bevorderen van vermogens? De staat is geen geluksmachine, zei de Nederlandse premier Rutte.'Nee, geluk is afhankelijk van je eigen idee\u00ebn over geluk. Die zijn voor iedereen verschillend. De overheid moet alleen zorgen voor de basisvoorwaarden. Die moet je mensen geven, verder moeten mensen het zelf doen.'Hoe ver moet de overheid daarin gaan?'Tamelijk ver. Als je de ongelijkheid in het onderwijs wilt corrigeren, moet je heel jong beginnen, nog voor de kleuterschool. Mijn collega James Heckman, Nobelprijswinnaar economie, heeft dat aangetoond. Het hoeft niet eens zo duur te zijn. Als je de criminaliteit daardoor kunt terugdringen, bespaar je enorm op de sociale kosten van de misdaad en de kosten voor het gevangeniswezen.'Maar is dat echt aangetoond? Ik ken ook veel onderzoek waaruit blijkt dat voorschoolse educatie helemaal niet zo effectief is.'Het is aangetoond, natuurlijk voor kleine groepen. Je kunt geen experimenten doen met de hele bevolking. Maar je moet geen oppervlakkige projecten doen, je moet echt tot die gezinnen en hun omgeving doordringen, op heel jonge leeftijd. Daarbij moet je niet alleen de cognitieve vaardigheden aanpakken, maar ook de emotionele, zoals aandacht, toewijding en doorzettingsvermogen.'Maar worden mensen niet afhankelijk van de verzorgingsstaat, als je zo diep in hun leven doordringt?'We zijn het er toch over eens dat mensen niet behoren te vechten voor een behoorlijke startpositie in het leven? De meeste mensen zien dat ook en bereiden hun kinderen voor op de samenleving, als liefhebbende ouders. Maar als het om andermans kinderen gaat, die een veel slechtere uitgangspositie hebben, wordt er opeens gezegd: ze worden afhankelijk van welfare. Ik geloof daar niet in.'CV1947 geboren in New York1969 bachelor in theaterwetenschap en klassieke talen1972 master in de filosofie aan Harvard1975 gepromoveerd aan Harvard, getrouwd met Alan Nussbaum, bekeerd tot jodendom, daarna docent aan Harvard, Brown en Oxford1986-1993 onderzoeksadviseur bij World Institute of Development Economics Research, werkte samen met econoom Amartya Sen1987 gescheiden van Alan Nussbaum1995 hoogleraar recht en ethiek in ChicagoMogelijkheden scheppen. Een nieuwe benadering van de menselijke ontwikkeling. Uitgeverij Ambo. 22,50 euro.",
      "time": "9 juni 2012, 00:00",
      "timeofday": "00:00",
      "title": "'Economische groei moet niet de enige maatstaf zijn'",
      "year": 2012
    },
    {
      "category": "Archief",
      "count": 52,
      "day": 31,
      "href": "http://www.volkskrant.nl/archief/-amerika-exporteert-zijn-oplossing-voor-sociale-problemen~a3233877/",
      "month": 3,
      "text": "De staat heeft tegenwoordig in westerse democratie\u00ebn nog het meest weg van een centaur. Van het mythische wezen met het hoofd van een mens en het onderlijf van een paard. Het menselijke hoofd predikt vrijheid en laisser faire. Het onderlijf houdt er ondertussen een andere praktijk op na. De paardenbenen van de staat trappen iedereen die zich niet gedraagt terug in zijn hok. De Franse socioloog Lo\u00efc Wacquant houdt van stevige teksten en pakkende metaforen. Hij wil mensen confronteren met de achterkant van het neoliberalisme.Het beeld van de centaur heeft Wacquant bedacht naar aanleiding van zijn ervaring in de Verenigde Staten. Daar is de afgelopen twintig jaar een beleid gevoerd van liberalisering en deregulering. Daarvan hebben vooral bedrijven en rijken geprofiteerd. Denk aan de banken die aan steeds minder regels waren gebonden. Ondertussen trad de staat aan het andere kant van het sociale spectrum steeds strenger op. Zero tolerance deed zijn intrede waarbij ook kleine misdaden streng werden bestraft. Sociale uitkeringen werden in de tijd beperkt en werklozen werden verplicht om te werken, het zogenoemde workfare.In Europa is dezelfde tendens waarneembaar. Aan de ene kant wordt er geijverd voor het versoepelen van het ontslagrecht, aan de andere kant worden Rotterdamse bijstandsgerechtigden gedwongen om te gaan werken in de kassen in het Westland. Staatssecretaris Teeven wil plegers van ernstige geweldsmisdrijven en zedendelicten levenslang onder toezicht kunnen stellen, bleek deze week. Het aantal win-kel-, straat- en huisverboden neemt snel toe. Maar automobilisten mogen nu wel hier en daar 130 kilometer per uur rijden en de bonnenquota voor gewone verkeersovertredingen zijn van de baan.Het is die asymmetrie waar Wacquant zich druk om maakt. Wacquant is via een omweg gekomen tot zijn idee\u00ebn over de staat. Hij heeft veel studie gemaakt van achterstandswijken en van de enorme groei van het aantal mensen dat in de Verenigde Staten in de gevangenis zit. Een op de vier zwarte mannen zit in zijn leven een tijd in de gevangenis. Hij legt een verband tussen de opkomst van deze gevangenisindustrie en een neoliberale staatsvisie. Wacquant was in Nederland vanwege het verschijnen van De paria's van de stad. Nieuwe marginaliteit in tijden van neoliberalisme.Wat heeft de groei van het aantal zwarte mannen in de gevangenis te maken met de opkomst van het neoliberalisme?'Ik heb veel geleerd van Pierre Bourdieu, met wie ik veel heb mogen samenwerken. Hij maakt een onderscheid tussen de linker- en de rechterhand van de staat. De linkerhand is de verzorgende hand. Het is de hand die burgers op weg helpt. Daaronder valt bijvoorbeeld ook het onderwijs. De rechterhand is meer een vuist. Die corrigeert burgers als ze de fout in gaan. De linkerhand is steeds zwakker geworden. Daarom is de rechterhand steeds belangrijker geworden. De staat ontleent zijn legitimiteit steeds meer aan zijn repressieve optreden.'Is dat repressieve optreden niet gewoon een antwoord op de groei van de criminaliteit?'Nee, want de criminaliteit groeit in westerse democratie\u00ebn al jaren niet meer. De criminaliteit neemt er af, maar de repressie neemt toe. Niet alleen worden er ontzettend veel mensen opgesloten. Ook na hun gevangenisstraf worden ze in de gaten gehouden. Vroeger was een gevangenisstraf bedoeld om mensen te resocialiseren, om ze weer volwaardig deel te laten nemen aan de samenleving. Nu lijkt het doel om ze permanent buiten te sluiten.'In sommige staten worden de namen van de gevangenen gepubliceerd op internet. Ex-gedetineerden staan ook langer onder toezicht. Overtredingen van de voorwaarden voor voorwaardelijke vrijheidsstelling leidt in veel gevallen tot een nieuwe gevangenisstraf. In veel Amerikaanse staten mogen ex-gevangenen niet stemmen. Ik heb het gevangeniswezen wel een anti-universiteit genoemd. Het strafblad is een cv dat je belemmert bij het krijgen van werk. De recidive onder criminelen is dan ook ontzettend hoog.'Maar waarom heeft die harde aanpak te maken met de verzwakte linkerhand van de staat?'In de gevangenissen in de staat New York heeft zo'n driekwart van de gevangenen geen diploma. De helft van de gevangenen komt uit buurten waar de zestien slechtste openbare scholen staan. En dat geldt niet alleen voor scholen. Alle publieke voorzieningen zijn in slechte buurten slechter dan in goede buurten. Zo is ook de gezondheidszorg slechter. Professionals gedragen zich er ook anders dan elders. Ze stellen zich meer op als een politieman en minder als een hulpverlener.'Voeg daarbij de verandering van de economie. Vroeger was werken de beste manier om uit de armoede te komen. Nu zijn al die tijdelijke flexibele baantjes juist een oorzaak van armoede. Met hun tijdelijke parttime baantjes kunnen mensen nauwelijks rondkomen. Het gevolg is dat de informele economie groeit. De verleiding om op illegale manier geld te verdienen neemt toe.'Het klinkt alsof u de criminaliteit goedpraat.'Begrijpen is iets anders dan goedkeuren. Ik ben een socioloog, geen moralist. Moralisten begrijpen de wereld niet. Moralisten zijn blind voor de sociale omgeving. Ze zoeken de oorzaak voor criminaliteit bij een individueel moreel tekort. Maar morele gebreken vind je echt niet alleen bij arme zwarte mannen. Kijk naar het wangedrag van de bankiers voorafgaand aan de financi\u00eble crisis. Dat is net zo erg. Toch zijn er maar heel weinig van die zakenmannen die klanten hebben misleid en waardeloze financi\u00eble producten hebben verkocht achter de tralies beland. Er is dus sprake van een willekeur in de toepassing van repressie.'Ook naar die bankiers kijkt een socioloog anders dan een moralist. Het is niet individuele karakterzwakte die maakt dat een bankier of een hypotheekverstrekker over de schreef gaat, maar een systeem waarin mensen met onverantwoord gedrag gigantische bedragen kunnen verdienen. Om te kunnen verklaren waarom zo veel zwarte mannen in de gevangenis zitten moet je ook verder kijken dan naar een individueel moreel gebrek. Dan zie je dat de politie veel harder optreedt tegen het type misdaden dat zij plegen, zoals drugshandel. Zij leven als het ware onder een vergrootglas. Ze krijgen ook strengere straffen dan anderen die dezelfde delicten plegen. En ze hebben veel minder kansen om zich op een normale manier aan de armoede te ontworstelen. Dat is niet goedpraten dat is een poging om te begrijpen wat er aan de hand is.'Wacquant maakt niet alleen studie van het gevangeniswezen, maar ook van stedelijke achterstandswijken. Eind jaren tachtig dompelde hij zich onder in het getto van Chicago. Zijn toegangspoort werd een boksschool in de wijk. Hij raakte gefascineerd door de bokswereld, werd zelfs zelf een beroepsbokser met de bijnaam 'Busy Louie'. Voor zijn veldonderzoek heeft hij een gebroken neus voor lief genomen. Dat kunnen niet veel sociologen hem navertellen. Daarnaast is Wacquant onderzoek blijven doen naar achterstandswijken. Hij heeft het getto in Chicago vergeleken met de voorsteden in Parijs.Wat is het verschil tussen het leven in een achterstandswijk in Amerika en in Europa?'Er is allereerst een cultureel verschil. Amerika heeft een anti-stadscultuur. Het heeft een lange traditie van afkeer van de stad. De stad is de plek van decadentie en immoreel gedrag. Alleen op het platteland vind je het echte leven. Het compromis tussen die oude cultuur en de verstedelijking is een verheerlijking van de voorstad. In Europa worden steden daarentegen beschouwd als de natuurlijke omgeving van de culturele voorhoede. In de achterstandswijken is het verschil tussen de Verenigde Staten en Europa nog groter. Mensen zijn soms bang dat Europese achterstandswijken getto's worden. Maar de vrees voor getto's zet ons op het verkeerde been.'Het klassieke getto is een antwoord op twee tegenstrijdige wensen. Wel de economische vruchten plukken van de arbeid van de inwoners van het getto, maar zo min mogelijk met deze mensen in aanraking komen. Denk aan het eerste getto in Veneti\u00eb in de 15de eeuw. De Joden mochten werken in de stad, maar moesten zich vooral niet mengen met de rest van de bevolking.'Hetzelfde gold voor de zwarte getto's in de Verenigde Staten. Kenmerkend voor het getto was dat alle mensen uit een bepaalde bevolkingsgroep daar woonden. De eerste zwarte miljonair in Chicago woonde bijvoorbeeld gewoon in het getto. Nu vertrekt iedereen die het economisch goed doet terstond uit de achterstandswijk. Ook het andere kenmerk is verdwenen. De arbeidskracht uit de achterstandswijk in Chicago is met de ineenstorting van de auto-industrie en andere fabrieken steeds minder nodig. De combinatie van die twee leidt ertoe dat het economisch leven in de achterstandswijken helemaal wegvalt. En hetzelfde geldt voor sociale organisaties. Ik noem de Amerikaanse achterstandswijken dan ook hypergetto's.'Hebben wij ook hypergetto's?'Hier zijn nooit klassieke getto's geweest. Ze bestaan niet uit \u00e9\u00e9n bevolkingsgroep. Er wonen mensen met veel verschillende nationaliteiten. We hebben moeite dat te geloven omdat we ons blind staren op de achterstandswijken. Maar er wonen meer Surinamers buiten dan binnen de Bijlmer. Meer Marokkanen buiten dan binnen Amsterdamse tuinsteden. De onmin tussen verschillende bevolkingsgroepen is juist door die verspreiding hoog opgelopen. Als nieuwkomers zich alleen maar hadden teruggetrokken in hun eigen wijken, had de rest van de bevolking ze kunnen negeren. Nu kan dat niet.'Die spreiding wordt ook geholpen door de sociale mobiliteit onder de nieuwkomers. Als ze het economisch beter doen vertrekken ze naar een betere buurt. Het gevolg is wel dat in bepaalde buurten de sociaal en economisch zwakkeren overblijven. Die concentratie van kansarmoede levert vervolgens sociale problemen op. Je krijgt dan zelfs adres-discriminatie. Alleen het feit dat je uit een bepaalde buurt komt, geeft al een smet op het blazoen. Het grote verschil tussen de Amerikaanse hypergetto's en Europese achterstandswijken is de opstelling van de staat. In Amerika beperkt de staat zich tot repressie. In Europa is ook de linkerhand actief. Maar ook hier wordt de linkerhand machtelozer. De neoliberale staatsopvatting krijgt overal in Europa navolging. Amerika exporteert als het ware zijn oplossing voor sociale problemen.Waaruit bestaat die visie dan?'Mensen denken vaak dat neoliberalisme een keuze is voor de markt en tegen de overheid. Maar dan zou de overheid kleiner worden. Dat is niet het geval. Het neoliberalisme staat voor een verschuiving binnen de overheid. Minder sociale ondersteuning, meer repressie. Die nieuwe aanpak heeft vier pijlers. De belangrijkste is het streven om zo veel mogelijk activiteiten naar het domein van de markt te brengen.'De tweede pijler is omschakeling van welfare naar workfare. De verzorgingsstaat wordt strenger. Mensen krijgen minder makkelijk een uitkering en moeten ook werken voor hun uitkering. De derde pijler is de groei van de straffende staat. Dat is niet alleen de groei van het aantal mensen in de gevangenis, maar ook de groei van het aantal mensen dat onder toezicht of curatele staat. De vierde pijler is het beroep dat wordt gedaan op individuele verantwoordelijkheid. Met dat verhaal worden de andere maatregelen verkocht. De staat speelt zo een heel andere rol voor de middenklasse dan voor de lagere klasse. Daarom vergelijk ik deze staat met een centaur.'Waarom steunt een meerderheid van de bevolking dit beleid?'Het is opmerkelijk dat ook na de financi\u00eble crisis het neoliberale denken dominant is. Je zou denken dat we van onze fouten zouden leren. Maar dat gebeurt niet. We gaan gewoon op de oude voet verder. Het refrein van de individuele verantwoordelijkheid blijft ongelooflijk populair. Maar het is misleidend. Als er honderd mensen een plekje willen veroveren in een minibus, kan je tegen de negentig die daar niet slagen niet zeggen dat het hun eigen schuld is.'We moeten erkennen dat in het leven van mensen sociale omstandigheden doorslaggevend zijn. Voor een socioloog is dat vanzelfsprekend, maar moralisten vinden dan dat je daarmee de individuele verantwoordelijkheid ontkent. Ze vergeten dat het veranderen van de sociale omstandigheden effectiever is dan moraliseren. Om de criminaliteit terug te dringen kan je beter schooluitval voorkomen dan meer mensen opsluiten in de gevangenis.'LO\u00efC WACQUANTLo\u00efc Wacquant (1960) is professor in de sociologie bij de Universiteit van Californi\u00eb in Berkeley. Daarnaast werkt hij als onderzoeker bij het Centre de sociologie Europ\u00e9enne in Parijs. Hij groeide op in Montpellier en werkte veel samen met de Franse socioloog Pierre Bourdieu. Over zijn ervaringen als bokser schreef hij The Body and the Soul. Notebooks of an Apprentice Boxer (2003) Van zijn boek Prisons of Poverty (1999) werden wereldwijd meer dan 100 duizend exemplaren verkocht. Zijn laatste twee boeken zijn ook vertaald in het Nederlands. Straf de armen. Het nieuwe beleid van sociale onzekerheid (2006) en De paria's van de stad. Nieuwe marginaliteit in tijden van neoliberalisme (2012).",
      "time": "31 maart 2012, 00:00",
      "timeofday": "00:00",
      "title": "'Amerika exporteert zijn oplossing voor sociale problemen'",
      "year": 2012
    },
    {
      "category": "Opinie",
      "count": 57,
      "day": 26,
      "href": "http://www.volkskrant.nl/opinie/-crisis-ligt-niet-aan-hebzuchtige-burger-maar-aan-angstige-digibete-politici~a3050356/",
      "month": 11,
      "text": "De bankencrisis uit 2008 en de huidige schuldencrisis zijn geen autonome ontwikkelingen die louter kunnen worden toegeschreven aan bepaalde mensen, groepen of landen die onverantwoord hebben geopereerd. Zij zijn in essentie een uitvloeisel van ingrijpende technologische veranderingen die de Amerikaanse futuroloog Alvin Toffler veertig jaar geleden beschreef als The Third Wave. Zijn boodschap is dat wiel en stoommachine de basis vormden van ingrijpende economische en sociale veranderingen, die we sindsdien revoluties noemen. De wereld kwam er volledig anders door uit te zien.De veranderingen die plaatshadden in de tweehonderd jaar na de uitvinding van de stoommachine vinden nu plaats binnen twintig \u00e0 dertig jaar. Het lijkt er niet op dat de politiek zich dat echt realiseert, waardoor de huidige crisis zich alleen maar verder verdiept.Na de landbouwrevolutie en de industri\u00eble revolutie voltrekt zich in onze tijd een derde revolutie. Deze revolutie, de digitale, is begonnen met de uitvinding van de computer rond het midden van de vorige eeuw. Het computergebruik explodeerde rond 1995 met de intrede van het internet. Evenals bij de vorige twee revoluties zijn de sociale en economische gevolgen kolossaal, met het belangrijke verschil dat het tempo van de huidige veranderingen veel groter is dan toen.In het boek Dankzij de snelheid van het licht (1995) van Maurice de Hond werd gesteld dat de groei van internet een steeds groter deel van de menselijke activiteiten zou verplaatsen van de fysieke naar de virtuele wereld. In deze wereld zouden de factoren tijd, afstand en materie minder belangrijk worden. Deze nieuwe werkelijkheid vergt een groot aanpassingsvermogen van mens en bedrijf. Start je een onderneming dan doe je dat op basis van een momentopname van de wereld en een calculatie van de toekomstige technologische mogelijkheden. In een geleidelijk veranderende omgeving zijn zulke inschattingen goed te maken, maar in de huidige wereld is er veel minder tijd je aan te passen.Om dat goed te doen moet je zorgen dat jouw organisatie flexibel is en goed kan inspelen op de toenemende virtualisering en digitalisering van de wereld. Als leidinggevende moet je ook actief met nieuwe ontwikkelingen bezig zijn om daarvan belang en impact in te schatten.Twee miljard mensen op internetDe meeste (en zeker bij de grote) bedrijven en organisaties voldeden de afgelopen twintig jaar niet aan beide voorwaarden: de - doorgaans oudere - leidinggevenden waren meestal de laatsten die zich met de nieuwe technologie bezig hielden. Van een flexibele organisatie was nauwelijks sprake. En als er dan na veel tijd een nieuw kostbaar ict-systeem was gebouwd, bleek het ingericht te zijn op oude principes en wederom inflexibel.Het technologische veranderingstempo van de afgelopen twintig jaar is adembenemend. Inmiddels hebben meer dan twee miljard zielen de beschikking over internet. Deze toegang tot de virtuele wereld biedt hun oneindige informatie en razendsnelle communicatie: zij volgen het nieuws, raadplegen relevante en irrelevante bronnen, en functioneren nu ook zelf als afzender. De tijd van het passief consumeren van informatie is voorbij.Net zoals bij de vorige twee revoluties vinden er machtswisselingen plaats. Grote bedrijven verdwijnen, nieuwe bedrijven worden machtig (denk aan Apple en Google). Maar in de wereld van de politiek merk je er maar weinig van. Natuurlijk maken politici zelf gebruik van de nieuwe technologie, maar van de gevolgen hiervan voor het politieke systeem en besluitvorming merk je amper iets. Ook wordt amper ingespeeld op het gebruik van de technologie door de burgers.Politici hebben de neiging met problemen uit het verleden bezig te zijn en daarvoor ouderwetse oplossingen te bedenken. Een duidelijke visie op wat er in de wereld verandert door de digitale revolutie hebben wij nog van geen enkele partij gehoord, laat staan van een regering. Over bestuurlijke vernieuwing worden alleen maar rapporten geschreven, waar niets mee wordt gedaan. De reflex van elk kabinet is het resoluut uitvoeren van een pakket beleidsmaatregelen dat in de formatie is afgesproken - en daarvan mag niet worden afgeweken. Daarbij vallen het eigen gelijk en een gesloten houding op.Huiverig voor de krachtTerwijl duidelijk is dat dankzij internet de kracht van de bevolking kan worden ontsloten en benut, spant de overheid juist haar stuurcapaciteit aan. In IJsland wordt anno 2011 de nieuwe grondwet samen met de bevolking gemaakt, maar in Nederland zien politici internet hooguit als extra mogelijkheid om de eigen boodschap te verspreiden. Men is huiverig de kracht van internet in te zetten voor echt positieve zaken, zoals een grotere transparantie van hoe beleid tot stand komt of het samen zoeken naar subtiele oplossingen voor de vele problemen op de werkvloer van zorg, politie, industrie en onderwijs.Tegelijk neemt in de hele westerse wereld het vertrouwen van burgers in overheid en politiek af. Juist omdat hun duidelijk wordt dat die politiek zich geen raad weet met de geschetste ontwikkelingen. Dat lijkt geen probleem zolang mensen profiteren van een toenemende welvaart. 'De politiek' blijft dan relatief onbelangrijk en hun belangstelling beperkt zich tot het theatrale element bij onderwerpen die voor hun dagelijks leven weinig betekenen.Dat is met de eurocrisis anders geworden. Politiek begint weer iets concreets te betekenen. De negatieve financieel-economische consequenties van politieke besluitvorming sijpelen door in het leven van alledag. Samen met een matige communicatie en weinig tot geen vertrouwen tussen politiek en samenleving is dat een recept voor een zeer roerige tijd.Vele steken laten vallenIn hun omgang met de ict-ontwikkelingen hebben politici vele steken laten vallen. Symptomatisch is de bijna 5 miljard euro die is besteed aan de Betuwelijn. In het Digi-deltaplan Dankzij de snelheid van het licht (De Hond, 1997) werd geadviseerd om dat geld aan een glasvezelnet voor ieder huis en kantoor in Nederland te besteden. Dan hadden we al rond 2000 een infrastructuur gehad waar niet alleen de hele wereld jaloers op was geweest, maar die ons vooral een gigantisch economisch voordeel had opgeleverd. Maar aan een premier die de muis in 1998 nog als afstandsbediening gebruikte, was die boodschap niet besteed.Grootschaligheid was in de jaren zeventig en tachtig van de vorige eeuw noodzakelijk om effici\u00ebnt te opereren - ter maximalisering van afzet en productie. Maar voor veel nieuwe bedrijven geldt dat nu niet meer. Omzet is nu gekoppeld aan flexibiliteit en een slimme integratie van de organisatie en haar klanten. Plaats en tijd zijn minder belangrijk geworden; het gaat nu om creativiteit, netwerk en inspelen op de technische mogelijkheden.Maar ook hier is het contrast met de politiek groot. De overheid centraliseert beleid en legt hervormingen in handen van een selecte groep bewindslieden. Deze hernieuwde nadruk van het politieke primaat komt stoer over, maar ontkent de sociale werkelijkheid van veelvuldige initiatieven en samenwerkingen.Ook op Europese schaal gaat men juist die andere kant op. Het Europese beleid is sinds de invoering van de euro dwangmatig geweest. De onrealistische eis dat lidstaten aan eenzelfde economisch regime moesten voldoen is debet geweest aan de huidige crisis. Hierbij leidde het vetorecht voor alle leden tot grote vertragingen en zwakke compromissen en de onmogelijkheid snel te reageren. Dit is gepaard gegaan met een nog groter democratisch tekort dan in de lidstaten zelf al het geval was.We maken nu de grootste financi\u00eble crisis mee sinds de Tweede Wereldoorlog. Zij verdiept zich steeds verder en is overgeslagen naar de re\u00eble economie. Het unieke aan deze crisis is dat zij in belangrijke mate kan worden toegeschreven aan politiek handelen. Zonder burgers erbij te betrekken is de euro ingevoerd; daarover zijn onderling rigide afspraken gemaakt waaraan men zich vervolgens niet kon houden.Steevast melden politieke leiders dat er adequate maatregelen zijn getroffen om de crisis de kop in te drukken, maar niet lang daarna blijkt dat niet waar te zijn en worden 'onbespreekbare' maatregelen plotseling bespreekbaar. Langzaam maar zeker mondt deze crisis uit in een ernstige politieke crisis. Niet alleen zullen bij volgende verkiezingen grote verschuivingen ontstaan, de kans wordt steeds groter dat er nieuwe politici aan de macht komen die niet pro-Europees zijn, waardoor het gezamenlijk optreden nog moeizamer zal verlopen. Ook neemt de kans toe dat die verandering niet via de stembus verloopt, maar via massale acties op straat.Heft in eigen handHet is eigenlijk onacceptabel dat de politiek het structurele element in deze ontwikkelingen zo onderschat. Men wil blijkbaar niet accepteren dat zij een uitvloeisel zijn van deze digitale revolutie die een andere organisatiewijze van bedrijven en instellingen noodzakelijk maakt. Nog steeds denken politieke leiders de sociaal-economische crisis te lijf te kunnen gaan met een topdown-mentaliteit en moralistische boodschappen aan de bevolking, alsof de crisis vooral is ontstaan door te veel consumptie, te veel hebzucht en een lui makende verzorgingsstaat. Dit is de verkeerde boodschap.Nederlanders zijn een bedrijvig volk dat allang eieren voor zijn geld heeft gekozen. Het valt op door zijn ondernemingsgezindheid, een open houding en een pragmatisch gebruik van nieuwe technieken. Wat Nederland niet nodig heeft, zijn verdere centralisering, een nieuwe technocratie en politieke scepsis jegens sociale pluriformiteit en diversiteit, noch het overdragen van nog meer zeggenschap aan Brussel.Wat Nederland wel nodig heeft, is schaalverkleining, geholpen door een flexibel doch betrouwbaar bestuurssysteem dat inhaakt op de inventiviteit en verantwoordelijkheid van mensen voor ontwikkelingen in hun eigen omgeving. Daarbij is een vergroting van politiek burgerschap ondersteund door ict onmisbaar.Omdat de meeste Europese politici bovenstaande ontwikkelingen niet willen, zullen zij het roer niet alsnog omgooien. Maar zoals de historie heeft laten zien, zal een bevolking bij werkelijk slechte economische ontwikkelingen het heft in eigen handen nemen. Met een grote kans op chaos. Uiteindelijk hebben de politici van de toekomst geen andere keus dan burgers serieus te nemen en ontvankelijk te staan tegenover de innovaties die zij allang gebruiken.Maurice de Hondis opiniepeiler.Gerard Drosterijis als politicoloog verbonden aan de Tilburgse School voor Politiek en Bestuur.",
      "time": "26 november 2011, 06:00",
      "timeofday": "06:00",
      "title": "'Crisis ligt niet aan hebzuchtige burger maar aan angstige, digibete politici'",
      "year": 2011
    },
    {
      "category": "Archief",
      "count": 57,
      "day": 26,
      "href": "http://www.volkskrant.nl/archief/crisis-ligt-niet-aan-hebzuchtige-burger-maar-aan-angstige-digibete-politici~a3051159/",
      "month": 11,
      "text": "De bankencrisis uit 2008 en de huidige schuldencrisis zijn geen autonome ontwikkelingen die louter kunnen worden toegeschreven aan bepaalde mensen, groepen of landen die onverantwoord hebben geopereerd. Zij zijn in essentie een uitvloeisel van ingrijpende technologische veranderingen die de Amerikaanse futuroloog Alvin Toffler veertig jaar geleden beschreef als The Third Wave. Zijn boodschap is dat wiel en stoommachine de basis vormden van ingrijpende economische en sociale veranderingen, die we sindsdien revoluties noemen. De wereld kwam er volledig anders door uit te zien.De veranderingen die plaatshadden in de tweehonderd jaar na de uitvinding van de stoommachine vinden nu plaats binnen twintig \u00e0 dertig jaar. Het lijkt er niet op dat de politiek zich dat echt realiseert, waardoor de huidige crisis zich alleen maar verder verdiept.Na de landbouwrevolutie en de industri\u00eble revolutie voltrekt zich in onze tijd een derde revolutie. Deze revolutie, de digitale, is begonnen met de uitvinding van de computer rond het midden van de vorige eeuw. Het computergebruik explodeerde rond 1995 met de intrede van het internet. Evenals bij de vorige twee revoluties zijn de sociale en economische gevolgen kolossaal, met het belangrijke verschil dat het tempo van de huidige veranderingen veel groter is dan toen.In het boek Dankzij de snelheid van het licht (1995) van Maurice de Hond werd gesteld dat de groei van internet een steeds groter deel van de menselijke activiteiten zou verplaatsen van de fysieke naar de virtuele wereld. In deze wereld zouden de factoren tijd, afstand en materie minder belangrijk worden. Deze nieuwe werkelijkheid vergt een groot aanpassingsvermogen van mens en bedrijf. Start je een onderneming dan doe je dat op basis van een momentopname van de wereld en een calculatie van de toekomstige technologische mogelijkheden. In een geleidelijk veranderende omgeving zijn zulke inschattingen goed te maken, maar in de huidige wereld is er veel minder tijd je aan te passen.Om dat goed te doen moet je zorgen dat jouw organisatie flexibel is en goed kan inspelen op de toenemende virtualisering en digitalisering van de wereld. Als leidinggevende moet je ook actief met nieuwe ontwikkelingen bezig zijn om daarvan belang en impact in te schatten.Twee miljard mensen op internetDe meeste (en zeker de grote) bedrijven en organisaties voldeden de afgelopen twintig jaar niet aan beide voorwaarden: de - doorgaans oudere - leidinggevenden waren meestal de laatsten die zich met de nieuwe technologie bezighielden. Van een flexibele organisatie was nauwelijks sprake. En als er dan na veel tijd een nieuw kostbaar ict-systeem was gebouwd, bleek het ingericht te zijn op oude principes en wederom inflexibel.Het technologische veranderingstempo van de afgelopen twintig jaar is adembenemend. Inmiddels hebben meer dan twee miljard zielen de beschikking over internet. Deze toegang tot de virtuele wereld biedt hun oneindige informatie en razendsnelle communicatie: zij volgen het nieuws, raadplegen relevante en irrelevante bronnen, en functioneren nu ook zelf als afzender. De tijd van het passief consumeren van informatie is voorbij.Net zoals bij de vorige twee revoluties vinden er machtswisselingen plaats. Grote bedrijven verdwijnen, nieuwe bedrijven worden machtig (denk aan Apple en Google). Maar in de wereld van de politiek merk je er maar weinig van. Natuurlijk maken politici zelf gebruik van de nieuwe technologie, maar van de gevolgen hiervan voor het politieke systeem en besluitvorming merk je amper iets. Ook wordt amper ingespeeld op het gebruik van de technologie door de burgers.Politici hebben de neiging met problemen uit het verleden bezig te zijn en daarvoor ouderwetse oplossingen te bedenken. Een duidelijke visie op wat er in de wereld verandert door de digitale revolutie hebben wij nog van geen enkele partij gehoord, laat staan van een regering. Over bestuurlijke vernieuwing worden alleen maar rapporten geschreven, waar niets mee wordt gedaan. De reflex van elk kabinet is het resoluut uitvoeren van een pakket beleidsmaatregelen dat in de formatie is afgesproken - en daarvan mag niet worden afgeweken. Daarbij vallen het eigen gelijk en een gesloten houding op.Terwijl duidelijk is dat dankzij internet de kracht van de bevolking kan worden ontsloten en benut, spant de overheid juist haar stuurcapaciteit aan. In IJsland wordt anno 2011 de nieuwe grondwet samen met de bevolking gemaakt, maar in Nederland zien politici internet hooguit als extra mogelijkheid om de eigen boodschap te verspreiden. Men is huiverig de kracht van internet in te zetten voor echt positieve zaken, zoals een grotere transparantie van hoe beleid tot stand komt of het samen zoeken naar subtiele oplossingen voor de vele problemen op de werkvloer van zorg, politie, industrie en onderwijs.Tegelijk neemt in de hele westerse wereld het vertrouwen van burgers in overheid en politiek af. Juist omdat hun duidelijk wordt dat die politiek zich geen raad weet met de geschetste ontwikkelingen. Dat lijkt geen probleem zolang mensen profiteren van een toenemende welvaart. 'De politiek' blijft dan relatief onbelangrijk en hun belangstelling beperkt zich tot het theatrale element bij onderwerpen die voor hun dagelijks leven weinig betekenen.Dat is met de eurocrisis anders geworden. Politiek begint weer iets concreets te betekenen. De negatieve financieel-economische consequenties van politieke besluitvorming sijpelen door in het leven van alledag. Samen met een matige communicatie en weinig tot geen vertrouwen tussen politiek en samenleving is dat een recept voor een zeer roerige tijd.Vele steken laten vallenIn hun omgang met de ict-ontwikkelingen hebben politici vele steken laten vallen. Symptomatisch is de bijna 5 miljard euro die is besteed aan de Betuwelijn. In het Digi-deltaplan Dankzij de snelheid van het licht (De Hond, 1997) werd geadviseerd om dat geld aan een glasvezelnet voor ieder huis en kantoor in Nederland te besteden. Dan hadden we al rond 2000 een infrastructuur gehad waar niet alleen de hele wereld jaloers op was geweest, maar die ons vooral een gigantisch economisch voordeel had opgeleverd. Maar aan een premier die de muis in 1998 nog als afstandsbediening gebruikte, was die boodschap niet besteed.Grootschaligheid was in de jaren zeventig en tachtig van de vorige eeuw noodzakelijk om effici\u00ebnt te opereren - ter maximalisering van afzet en productie. Maar voor veel nieuwe bedrijven geldt dat nu niet meer. Omzet is nu gekoppeld aan flexibiliteit en een slimme integratie van de organisatie en haar klanten. Plaats en tijd zijn minder belangrijk geworden; het gaat nu om creativiteit, netwerk en inspelen op de technische mogelijkheden.Maar ook hier is het contrast met de politiek groot. De overheid centraliseert beleid en legt hervormingen in handen van een selecte groep bewindslieden. Deze hernieuwde nadruk van het politieke primaat komt stoer over, maar ontkent de sociale werkelijkheid van veelvuldige initiatieven en samenwerkingen.Ook op Europese schaal gaat men juist die andere kant op. Het Europese beleid is sinds de invoering van de euro dwangmatig geweest. De onrealistische eis dat lidstaten aan eenzelfde economisch regime moesten voldoen is debet geweest aan de huidige crisis. Hierbij leidde het vetorecht voor alle leden tot grote vertragingen en zwakke compromissen en de onmogelijkheid snel te reageren. Dit is gepaard gegaan met een nog groter democratisch tekort dan in de lidstaten zelf al het geval was.We maken nu de grootste financiele crisis mee sinds de Tweede Wereldoorlog. Zij verdiept zich steeds verder en is overgeslagen naar de reele economie. Het unieke aan deze crisis is dat zij in belangrijke mate kan worden toegeschreven aan politiek handelen. Zonder burgers erbij te betrekken is de euro ingevoerd; daarover zijn onderling rigide afspraken gemaakt waaraan men zich vervolgens niet kon houden.Steevast melden politieke leiders dat er adequate maatregelen zijn getroffen om de crisis de kop in te drukken, maar niet lang daarna blijkt dat niet waar te zijn en worden 'onbespreekbare' maatregelen plotseling bespreekbaar. Langzaam maar zeker mondt deze crisis uit in een ernstige politieke crisis. Niet alleen zullen bij volgende verkiezingen grote verschuivingen ontstaan, de kans wordt steeds groter dat er nieuwe politici aan de macht komen die niet pro-Europees zijn, waardoor het gezamenlijk optreden nog moeizamer zal verlopen. Ook neemt de kans toe dat die verandering niet via de stembus verloopt, maar via massale acties op straat.Heft in eigen handHet is eigenlijk onacceptabel dat de politiek het structurele element in deze ontwikkelingen zo onderschat. Men wil blijkbaar niet accepteren dat zij een uitvloeisel zijn van deze digitale revolutie die een andere organisatiewijze van bedrijven en instellingen noodzakelijk maakt. Nog steeds denken politieke leiders de sociaal-economische crisis te lijf te kunnen gaan met een topdown-mentaliteit en moralistische boodschappen aan de bevolking, alsof de crisis vooral is ontstaan door te veel consumptie, te veel hebzucht en een lui makende verzorgingsstaat. Dit is de verkeerde boodschap.Nederlanders zijn een bedrijvig volk dat allang eieren voor zijn geld heeft gekozen. Het valt op door zijn ondernemingsgezindheid, een open houding en een pragmatisch gebruik van nieuwe technieken. Wat Nederland niet nodig heeft, zijn verdere centralisering, een nieuwe technocratie en politieke scepsis jegens sociale pluriformiteit en diversiteit, noch het overdragen van nog meer zeggenschap aan Brussel.Wat Nederland wel nodig heeft, is schaalverkleining, geholpen door een flexibel doch betrouwbaar bestuurssysteem dat inhaakt op de inventiviteit en verantwoordelijkheid van mensen voor ontwikkelingen in hun eigen omgeving. Daarbij is een vergroting van politiek burgerschap ondersteund door ict onmisbaar.Omdat de meeste Europese politici bovenstaande ontwikkelingen niet willen, zullen zij het roer niet alsnog omgooien. Maar zoals de historie heeft laten zien, zal een bevolking bij werkelijk slechte economische ontwikkelingen het heft in eigen handen nemen. Met een grote kans op chaos. Uiteindelijk hebben de politici van de toekomst geen andere keus dan burgers serieus te nemen en ontvankelijk te staan tegenover de innovaties die zij allang gebruiken.MAURICE DE HOND is opiniepeiler. GERARD DROSTERIJ is als politicoloog verbonden aan de Tilburgse School voor Politiek en Bestuur.",
      "time": "26 november 2011, 00:00",
      "timeofday": "00:00",
      "title": "Crisis ligt niet aan hebzuchtige burger maar aan angstige, digibete politici",
      "year": 2011
    },
    {
      "category": "Politiek",
      "count": 79,
      "day": 26,
      "href": "http://www.volkskrant.nl/politiek/regeringsverklaring-mark-rutte~a1039867/",
      "month": 10,
      "text": "Mevrouw de voorzitter,Vandaag presenteer ik in deze Kamer een kabinet van VVD en CDA. Een parlementair kabinet dat zich door het gedoogakkoord met de PVV op belangrijke punten van het regeringsbeleid verzekerd weet van een meerderheid in deze Tweede Kamer. Dat is voor Nederland een bijzondere constructie, die meteen ook impliceert dat er veel ruimte is voor samenwerking met alle fracties in deze Kamer. Het kabinet zal die samenwerking zoeken en zich in het overleg met de Staten-Generaal inzetten voor zo breed mogelijke steun. En dat zullen we doen met de open en constructieve houding die daarvoor nodig is. Dit in het democratische besef dat de Staten-Generaal het hele Nederlandse volk vertegenwoordigen, zoals artikel 50 van de Grondwet stelt.Ik verzeker u dat de bijzondere constructie dit kabinet er niet van zal weerhouden om gewoon te doen wat het moet doen. Namelijk alles in het werk stellen om ons prachtige land sterker, veiliger en welvarender te maken. Dat doen we niet alleen, maar met de mensen, de bedrijven, de organisaties en de instellingen in ons land. En ja, we gaan in financieel opzicht een moeilijke tijd tegemoet en iedereen zal dat ook gaan merken. Maar er is geen enkele reden om bij de pakken neer te zitten. Nederland heeft alles in huis om toonaangevend te zijn in Europa en de wereld. Nederland is de 16e economie, de 5e investeerder, de 2e landbouwexporteur en de 7e handelsnatie. Dat is de kracht van Nederland. Onze optimistische boodschap aan alle Nederlanders is dat we sterker uit de crisis kunnen komen. Dat is wat ons als kabinet in de kern motiveert.Ik wil graag eerst Jan Peter Balkenende, mijn ambtsvoorganger, bedanken. Hij heeft zich in alle opzichten voorbeeldig ingezet voor ons land, ruim acht jaar lang zowel in binnen- en buitenland. Dat deed hij met overtuiging, betrokken en met hart voor de publieke zaak. Hij heeft veel voor Nederland bereikt. En ik betrek in deze dank ook graag de andere bewindspersonen van CDA en ChristenUnie. Dankzij hun inzet tot op het laatst lag er op Prinsjesdag een begroting waarop wij verder kunnen bouwen. En\u00a0 ik noem hier ook de in februari afgetreden bewindspersonen van de Partij van de Arbeid voor hun waardevolle bijdrage aan het landsbestuur, in het bijzonder bij de bestrijding van de financi\u00eble en economische crisis.Ik dank in volgorde van hun aantreden de opeenvolgende informateurs, de heren Rosenthal, Tjeenk Willink, Wallage, Lubbers en Opstelten voor hun intensieve werkzaamheden.Dit kabinet is tot stand gekomen op basis van de ingewikkelde verkiezingsuitslag van 9 juni - nu inmiddels meer dan vier maanden geleden. Zeven informatierondes en \u00e9\u00e9n formatie verder zijn we vandaag zover dat we dit debat over de regeringsverklaring kunnen hebben. Nu gaan we aan het werk. Dat doet mij en mijn collega's in het kabinet veel deugd en ik hoop de leden van uw Kamer ook.VVD en CDA hebben een gedoogakkoord gesloten met de PVV. Een gedoogakkoord dat onderdeel uitmaakt van het regeerakkoord. Deze figuur is het directe gevolg van het principi\u00eble verschil van mening tussen VVD en CDA enerzijds en PVV anderzijds over het karakter van de Islam. De VVD en het CDA beschouwen de islam als een godsdienst. De PVV beschouwt het als een politieke ideologie. Dat verschil van mening hebben we onderkend, benoemd en over en weer geaccepteerd. Zoals op 30 juli jongstleden verklaard door deze drie partijen was de bereidheid van de PVV om de bezuinigingen te steunen, verbonden aan de inhoud van de afspraken op het gebied van immigratie, integratie en asiel, veiligheid en ouderenzorg. Alle maatregelen en voorstellen in gedoogakkoord worden gedragen door de fracties van VVD, CDA en PVV. Bij andere voorstellen uit het regeerakkoord staat het de PVV-fractie vrij tegen te stemmen, hoewel zij moties van wantrouwen over maatregelen voortkomend uit het regeerakkoord niet zal steunen.De woorden vrijheid en verantwoordelijkheid in de titel van het regeerakkoord, zeggen veel over de manier waarop we aan de toekomst willen werken. We beoordelen mensen niet op hun afkomst maar op hun toekomst, niet op hun geloof maar op hun gedrag, niet als groep maar als individu. De vrijheid van godsdienst en levensovertuiging en de vrijheid van onderwijs zijn gewaarborgd. Het kabinet neemt zelf de verantwoordelijkheid om te doen wat nodig is, en wil de mensen in ons land in staat stellen ook die verantwoordelijkheid te nemen.Daarmee biedt dit regeerakkoord kansen aan iedereen, maar het vraagt daar ook wat voor terug. Wij schrijven niemand af en spreken iedereen aan. We voeren een stevig immigratie- en integratiebeleid. We gaan de balans tussen rechten en plichten herstellen. We bouwen aan een land dat grenzen stelt en grenzen handhaaft. Een land waar afspraak afspraak is en waarin werken loont. En we geven de verantwoordelijkheid terug aan de mensen in het land. Geen betutteling, geen onhoudbare rookverboden in kleine caf\u00e9s en ook verder geen overbodige regels.Mevrouw de voorzitter, als dit kabinet \u00e9\u00e9n ambitie heeft, dan is dat om ons land sterker uit de crisis te laten komen. Ons land heeft die crisis relatief goed doorstaan. Mensen zijn doorgegaan met werken en bedrijven zijn doorgegaan met ondernemen. Nederland moet zich blijven onderscheiden als een innovatieve en veerkrachtige economie.\u00a0 Als een land dat al het talent benut. En vooral als een land dat mensen en bedrijven duidelijkheid biedt en de ruimte geeft. Wij brengen vangnetten aan waar dat nodig is. De overheid is het schild voor de echt zwakkeren in ons land. Maar iedereen die dat kan, moet wel zelf op de trampoline stappen en de sprong maken naar succes. Niemand in ons land zou aan de kant moeten staan. Want iedereen heeft een eigen uniek talent.Het regeerakkoord bevat tal van voorstellen die daarop gericht zijn. Beter onderwijs. Vermindering van de regeldruk. Een aantrekkelijk fiscaal klimaat. Meer ruimte voor innovatie en vernieuwing. Meer ruimte voor ondernemersinitiatieven.Het nieuwe departement van Economische Zaken, Landbouw en Innovatie speelt hierin een sleutelrol. Samenwerking tussen bedrijfsleven, kennisinstellingen en overheid is cruciaal. Het grote internationale succes van de agrarische sector is daarvan het levende bewijs. Dat is en blijft een belangrijk speerpunt, net als het beleid gericht op het zekerstellen van onze energievoorziening op langere termijn. Om te kunnen voldoen aan de Europese doelstellingen voor CO2-reductie bevorderen we de ontwikkeling van nieuwe producten en technieken, bijvoorbeeld via een nieuwe stimuleringsregeling voor duurzame energie. Dat is goed voor mens en natuur. Het maakt ons land voor zijn energievoorziening minder afhankelijk van het buitenland. En het biedt ook kansen aan bedrijven. Het kabinet werkt in datzelfde kader ook mee aan de vergunningverlening voor nieuwe kerncentrales.Mevrouw de voorzitter, in het onderwijs is en blijft de ambitie een plek in de internationale top-5 van kenniseconomie\u00ebn. Daarvoor moeten we over de hele linie de kwaliteit en de prestaties in het onderwijs omhoog krijgen. Opbrengsten van gerichte bezuinigingen in het onderwijs komen rechtstreeks ten goede aan de kwaliteit van het onderwijs, dus aan de leerlingen en vooral ook aan de mensen voor de klas. Bijvoorbeeld door prestatiebeloningen voor leraren mogelijk te maken. En door alle leerlingen, op alle niveaus, uit te dagen om te excelleren. We gaan taalachterstanden wegwerken, laaggeletterdheid bestrijden en vroegtijdig schoolverlaten aanpakken. Langstudeerders gaan meer collegegeld betalen. We introduceren een sociaal leenstelsel in de masterfase. Studenten krijgen er beter onderwijs voor terug. We willen investeren in elk talent. Presteren in het onderwijs moet weer mogen. De overheid is er niet om iedereen een goede toekomst te garanderen, maar we moeten als land wel iedereen een goede start kunnen bieden.Als het onderwijs de software is van onze economie, dan is de infrastructuur de hardware. Daarom investeert dit kabinet in wegen en spoor. We gaan ook werk maken van meer publiek-private infrastructuurprojecten en de aanleg van privaat gefinancierde supersnelwegen mogelijk maken. Zodat mensen ook letterlijk de ruimte krijgen zich te verplaatsen. En als de verkeersveiligheid en de regels voor lucht en geluid het toelaten, mag dat op de snelweg ook met 130 km per uur.Om sterker uit de crisis te komen zijn wel twee dingen nodig. Snel herstel van de overheidsfinanci\u00ebn en hervormingen die ons gaan helpen om sterker uit de crisis te komen. We moeten snoeien om te groeien. De tijd van 'een vetrandje mag best' ligt echt achter ons. De wereldwijde crisis raakte de Nederlandse overheidsfinanci\u00ebn hard. Nederland had te maken met forse uitgaven om de financi\u00eble sector overeind te houden. Door de economische recessie kwam er minder belastinggeld binnen terwijl uitgaven gewoon doorliepen. Sterker nog, die uitgaven liepen op, want er is om begrijpelijke redenen voor gekozen om de economie en de werkgelegenheid met gerichte investeringen te stimuleren. Maar dat heeft wel geleid tot een hoge staatsschuld en een hoog tekort op de begroting.Naar verwachting is de staatsschuld eind 2011 opgelopen naar 400 miljard euro - dat is een slordige 24.000 euro per Nederlander. En dat bedrag loopt nog op met zo'n 100 miljoen euro per dag. We betalen over deze schuld elk jaar 11 miljard euro aan rente, evenveel als we uitgeven aan het basis- en voortgezet onderwijs. Het is onze plicht om dit tekort zo snel mogelijk terug te dringen en de rekening niet door te schuiven naar volgende generaties. Dat zou onverantwoord zijn. Zeker nu we voor het probleem staan dat door de vergrijzing steeds minder werkende Nederlanders voor steeds meer niet-werkende Nederlanders moeten zorgen.Daarom neemt het kabinet forse maatregelen die leiden tot onderliggend begrotingsevenwicht in 2015. We doen dat met maatregelen die de Nederlandse economie dynamischer en sterker maken en die mensen en bedrijven meer ruimte geven. Volgens het Centraal Planbureau is op lange termijn 29 miljard euro aan structurele bezuinigingen nodig om de overheidsfinanci\u00ebn weer houdbaar te maken. Het kabinet lost meer dan 80 procent van dit probleem op. Door 18 miljard in deze kabinetsperiode te bezuinigen. Maar bijvoorbeeld ook door de AOW-leeftijd te verhogen. De belangen van de Nederlandse staat in de financi\u00eble sector worden afgebouwd zo snel als dat verantwoord kan.Om de forse bezuinigingen te realiseren snijdt het kabinet ook stevig in eigen vlees. We willen een kleinere en vooral ook effici\u00ebntere overheid. Er zullen keuzes gemaakt moeten worden. De overheid is op onderdelen teveel taken gaan uitvoeren op teveel verschillende niveaus, zonder zich af te vragen of er ook taken af kunnen. Nederland lijdt aan bestuursobesitas en het is hoog tijd dat we de overheid op dieet zetten. Bureaucratie is een belasting op groei. De samenleving is vaak zelf in staat dingen te doen als de overheid die ruimte biedt.Ons principe is: 'Je gaat erover of niet'. En we zullen dat principe consequent toepassen om te komen tot een kleine en krachtige overheid die toe kan met minder belastinggeld, minder regels en minder ambtenaren en bestuurders. We gaan een einde maken aan eindeloze procedures en aan de stapeling van bestuur en beleid. En om meteen maar \u00e9\u00e9n voorbeeld te geven: de Crisis- en herstelwet wordt permanent.We beginnen bij die kleine overheid overigens echt letterlijk bij onszelf. Dit kabinet telt twaalf ministers en acht staatssecretarissen. Dat zijn zeven bewindslieden minder dan in het kabinet dat aantrad in 2007. Zo kunnen we naar onze vaste overtuiging ook toe met minder statenleden, raadsleden en bestuurders in provincies, gemeenten en waterschappen. Met minder Kamerleden ook. Met minder provincies in de Randstad. En we kunnen zonder de stadsregio's en deelgemeenteraden.Het is democratisch en vaak ook het effectiefst om zoveel mogelijk over te laten aan het bestuur dat het dichtste bij de mensen staat. Daarom gaat natuurbeheer naar de provincies, Daarom gaat de jeugdzorg naar de gemeenten. En daarom decentralisatie van het toezicht en de regie op het gebied van de ruimtelijke ordening en de volkshuisvesting, want die gaan naar de provincies.En als het verstandiger is om te centraliseren, doen we dat. Vandaar \u00e9\u00e9n nationale politie. En vandaar \u00e9\u00e9n Infrastructuurautoriteit voor de Randstad. Dus geen bestuurlijke spaghetti, maar de regie in \u00e9\u00e9n hand. Dat is het idee.In de publieke sector wil het kabinet veel meer ruimte voor vakmanschap. Voor de vakman en vakvrouw in het onderwijs, de politiekorpsen en de zorg die verlost moeten worden van overbodige en onzinnige regels en procedures. Voor wijkverpleegkundigen die zonder stopwatch hun pati\u00ebnten moeten kunnen helpen. De verhouding tussen management en werkvloer moet veranderen in het voordeel van de werkvloer. Schaalverkleining, menselijke maat.De Wajong-regeling groeit onverantwoord hard. Bijna 200.000 mensen maken er gebruik van. Per dag komen er zo'n 60 Wajongers bij, dat zijn twee schoolklassen vol, iedere dag. Als we daar niets aan doen, veroordelen we \u00e9\u00e9n op de twintig jongeren tot een leven lang aan de kant staan. Hen wordt de kans ontnomen een bijdrage te leveren aan onze economie en onze maatschappij. Het kabinet kiest voor \u00e9\u00e9n regeling voor de onderkant van de arbeidsmarkt, die de WWB, de WSW en de Wajong hervormt.En dan de AOW. Toen Drees die invoerde, ging hij er al van uit dat de AOW-leeftijd ooit omhoog zou moeten, omdat mensen steeds ouder worden. Het is nu tijd om dat ook echt te doen; om financi\u00eble redenen, maar ook omdat we straks iedereen heel erg hard nodig hebben. Daarom gaat de AOW in 2020 naar 66 jaar. Dat is een keuze die de sociale partners al v\u00f3\u00f3r 9 juni hadden gemaakt en het kabinet sluit zich daar bij aan.Wij vinden het ook fair om in deze moeilijke economische tijd een groter beroep te doen op de eigen verantwoordelijkheid van mensen en organisaties. We snijden in subsidies, want er wordt te veel en te vaak onnodig geld rondgepompt. Het is onder de huidige economische omstandigheden nodig dat organisaties vaker zelf alternatieve financiering zoeken en meer samenwerken. Zoals in de culturele sector en bij de publieke omroep. We gaan cultuursponsoring toegankelijker maken met een Geefwet. En voor de publieke omroep geldt dat concentratie op kerntaken geboden is.Een steeds groter deel van wat we met elkaar verdienen, wordt besteed aan zorg en hogere kosten vertalen zich in hogere zorgpremies. Het kabinet zal steeds de balans moeten zoeken tussen premies en eigen betalingen, tussen het basispakket en specifieke aanvullingen. Inmiddels krijgen 6,3 miljoen gezinnen in Nederland zorgtoeslag. Dat is maar liefst 70% van alle huishoudens en dat percentage stijgt nog steeds. Het kabinet roept dat een halt toe door het budget te bevriezen.De kosten beheersen, is de ene kant van de medaille. De andere kant is dat we  juist extra geld beschikbaar stellen in de ouderenzorg. Er komt meer en beter opgeleid personeel. Misstanden en ouderenmishandeling worden aangepakt. Het kabinet streeft naar kleinere zorginstellingen. Zorg moet zoveel mogelijk dicht bij de mensen worden aangeboden, in de buurt, waar de mensen elkaar kennen. We stimuleren eigen initiatieven uit de zorg zoals samenwerking tussen de huisarts, de wijkverpleegkundige en de specialist. Ook gaat het kabinet mogelijkheden scheppen om privaat geld in de zorg aan te trekken, zodat we financi\u00eble ruimte cre\u00ebren om\u00a0 te blijven innoveren en de kwaliteit van de zorg te verbeteren.Werk draagt bij aan individuele ontplooiing en de zelfstandigheid en zelfredzaamheid van individuen. We zullen op de arbeidsmarkt iedereen nodig hebben om de collectieve voorzieningen in stand te houden voor mensen die niet werken. Van iedereen die een uitkering ontvangt, mag worden gevraagd dat hij of zij zich maximaal inspant om weer aan het werk te komen. In de bijstand zal daartoe een wettelijke plicht tot tegenprestatie naar vermogen komen en fraude met uitkeringen wordt hard aangepakt en bestraft.Beheersing en beperking van de immigratie en een betere integratie zijn nodig om het ontstaan van een maatschappelijke onderklasse te voorkomen. Rechtvaardigheid blijft het uitgangspunt. Ons land zal vluchtelingen voor wie Nederland de eerste veilige plek is, blijven opvangen en beschermen, zoals het Vluchtelingenverdrag vereist. Maar tegelijkertijd kijken we naar de spankracht van de Nederlandse samenleving. Het kabinet wil het huidige patroon van gezinsmigratie doorbreken. Als veelal jonge vrouwen van ver naar Nederland komen om hier vervolgens te worden veroordeeld tot een leven in afhankelijkheid en isolement, dan is dat niet goed. Niet voor die vrouwen zelf. Niet voor hun kinderen. Niet voor het integratieproces. En dus niet voor de Nederlandse samenleving.En daarom, mevrouw de voorzitter, gaat het kabinet de eisen voor gezinsmigratie aanscherpen en nieuwe opleidingseisen stellen aan alle migranten. We vragen van mensen om hun eigen inburgeringscursus te betalen, als dat nodig is met behulp van het sociale leenstelsel dat we gaan invoeren. Zakken voor het examen kan straks betekenen dat de verblijfsvergunning wordt ingetrokken. Het kabinet vindt dat van mensen die voor het Nederlanderschap kiezen ook mag worden gevraagd dat zij zich aanpassen aan de Nederlandse samenleving. De keuze voor het Nederlanderschap is immers niet vrijblijvend. We scherpen de vereisten voor naturalisatie aan en er komt er een voorwaardelijk Nederlanderschap dat mensen kan worden afgenomen bij een veroordeling voor een ernstig misdrijf. Tot slot wordt illegaliteit strafbaar en het terugkeer- en uitzetbeleid ge\u00efntensiveerd.Integratie is meer dan een inburgeringsdiploma. Het gaat erom dat mensen ongeacht hun geslacht of godsdienst op gelijke voet en volwaardig kunnen bijdragen aan de Nederlandse samenleving. Daar past geen diversiteits- en voorkeursbeleid bij met een zwaar accent op geslacht en etnische herkomst. Daar stoppen we dus mee. Wat we wel nodig hebben is een aanpak die discriminatie tegengaat en emancipatie bevordert. En tegen die achtergrond stelt het kabinet een verbod voor op gelaatsbedekkende kleding.Het hele pakket zal ertoe leiden dat de instroom van immigranten zeer substantieel daalt, wat ons in staat stelt de mensen die hier rechtmatig zijn gekomen volwaardig aan de samenleving te laten deelnemen. En vanzelfsprekend zorgt het kabinet ervoor dat de kenniseconomie door dit beleid niet wordt geschaad. En wij realiseren ons terdege dat voor sommige onderdelen de medewerking nodig is van de andere lidstaten van de Europese Unie, de Europese Commissie en het Europees Parlement.Veiligheid is een klassieke taak van de overheid en dit kabinet vindt eenvoudigweg dat de Nederlandse straten en pleinen veiliger moeten worden. Bonnenquota maken Nederland niet veiliger. Een strengere aanpak en vergroting van de pakkans wel. Het is onbestaanbaar dat mensen in ons land soms 's avonds niet de straat opdurven of geen gebruik durven te maken van openbaar vervoer. En het ook kan niet zo zijn dat je als conducteur of ambulancemedewerker als het ware vogelvrij bent. Daar gaat dit kabinet wat aan doen. Bij grote risicovolle evenementen gaat de politie samenwerken met de krijgsmacht . De organisatie van de politie wordt effici\u00ebnter en effectiever. Er komt \u00e9\u00e9n nationale politie, onder verantwoordelijkheid van de minister van Veiligheid en Justitie. Het kabinet zorgt ervoor dat er 3000 extra agenten komen, waarvan 500 zogenaamde animal cops.\u00a0 Blauw op straat werkt preventief, vergroot de pakkans en neemt gevoelens van onveiligheid weg.Daarnaast nemen we ook maatregelen in het strafrecht. Op geweld tegen de politie en andere publieke ambtsdragers komen zwaardere straffen te staan. Werkgevers in het openbaar vervoer zullen voortaan aangifte van geweld tegen medewerkers overnemen. We voeren een strafdienstplicht en een adolescentenstrafrecht in, zodat we grensoverschrijdend gedrag van jongeren eerder en harder aan kunnen pakken. De veiligheidshuizen, waarin organisaties samenwerken die bij die risicojongeren betrokken zijn, blijven hun belangrijke taak vervullen. We verlengen de verjaringstermijnen voor ernstige gewelds- en zedendelicten. Tbs'ers die zich tijdens een verlof aan de voorwaarden onttrekken pakken we strenger aan. Het wordt makkelijker om criminelen te plukken, ook om daarmee hun slachtoffers te helpen. Er komen minimumstraffen in het geval van herhaling bij ernstige misdrijven. En wie zich in eigen huis of eigen bedrijf verdedigt tegen overvallers of inbrekers wordt niet direct zelf als verdachte aangehouden. Kortom: dit kabinet gaat mensen kansen bieden, maar ook nadrukkelijker grenzen stellen en die grenzen handhaven.Dit kabinet treedt Europa en de wereld open en zelfbewust tegemoet. Nederland heeft een open en internationaal geori\u00ebnteerde economie. De trans-Atlantische band is van oudsher hecht. We zijn de toegangspoort tot Europa. We zijn een handelsland, een vestigingsland en een investeringsland. En daarom hebben we een direct belang bij internationale stabiliteit en veiligheid, bij energie- en grondstoffenzekerheid, bij een goede internationale rechtsorde en bij een gelijk speelveld met alleen de noodzakelijke regels.Om te beginnen wil dit kabinet dingen voor elkaar krijgen in Europa, want de Europese markt is voor de Nederlandse economie en export verreweg het belangrijkst. Dat vraagt om samenwerking, ook op terreinen als veiligheid, energiezekerheid en transport. Voor veel onderwerpen is Europa de schaal die we nodig hebben omdat 27 lidstaten samen sterker staan dan 27 landen apart.Tegelijkertijd moet de EU zich richten op haar kerntaken en de principes van subsidiariteit respecteren. Het kabinet maakt zich hard voor een substanti\u00eble vermindering van de Nederlandse afdracht aan de EU. En de toetreding van nieuwe lidstaten moet worden getoetst aan de strikte criteria die daarvoor bestaan.Op het wereldtoneel blijft Nederland een herkenbare en betrouwbare partner. Het ontwikkelingsbudget blijft grotendeels behouden maar de besteding wordt vergaand gemoderniseerd. Er gaat geen cent meer naar landen met een corrupt regime. We richten het beleid op meer zelfredzaamheid en op meer ruimte voor het bedrijfsleven. Ontwikkelingshulp zal ook meer aansluiten bij terreinen en thema's waar Nederland goed in is, zoals water\u00a0 en landbouw. Nederland blijft bijdragen aan het halen van de Millenniumdoelen. Herkenbaar en betrouwbaar blijft Nederland ook door te blijven inzetten op een veelzijdig inzetbare krijgsmacht. De internationale relevantie van Nederland wordt daar mede door bepaald. Ons land blijft een volwaardige veiligheidspartner. Ik heb groot respect voor onze militairen, die op verschillende plaatsen in de wereld zich inzetten voor het bevorderen van veiligheid en het bestrijden van terrorisme, drugs, illegale immigratie en piraterij.Tot zover onze plannen. Plannen die wij in goed overleg met de Kamer willen uitwerken en uitvoeren. Maar ook samen met de mede-overheden en sociale partners. Samen met alle andere maatschappelijke partijen. En vooral samen met alle mensen in het land.In december 1913 presenteerde minister-president Cort van der Linden zijn kabinet in de Kamer. Ik kan niet verhullen: ik voel vandaag een zekere verwantschap met hem, en niet alleen omdat hij mijn liberale betovergrootvader is in dit ambt. Ook in 1913 was er sprake van een ingewikkelde verkiezingsuitslag en een lastige formatie. Ook toen was de uitkomst een kabinet dat in de Staten-Generaal geen gegarandeerde meerderheid had voor alle voorstellen. En ook toen stond Nederland voor ingrijpende hervormingen. Nu gaat het om gezonde overheidsfinanci\u00ebn en een sterker en veiliger Nederland. In 1913 om de invoering van het algemeen kiesrecht voor mannen en de financi\u00eble gelijkstelling van het openbaar en bijzonder onderwijs - voorwaar een huzarenstukje dat Cort van der Linden en zijn team tot een goed einde wisten te brengen.Cort van der Linden zei bij de presentatie van zijn ploeg in de Kamer het volgende: '(...) den aard van het Kabinet zal men toch tenslotte moeten beoordelen naar zijn wezen en niet naar den schijn.' Ik zeg hem dat vandaag na, want ook voor dit kabinet komt het aan op de resultaten die we gaan boeken. Op wat we doen en presteren. Wacht u op onze daden.Maar \u00e9\u00e9n ding beloof ik u bij voorbaat. Wij zullen ons werk niet alleen met volle inzet doen, maar ook met optimisme over de toekomst. Nederland is een prachtig land en we hebben alles in huis om toonaangevend te zijn. Als we ons maar goed realiseren dat de welvaart van een land en het geluk van de mensen niet wordt bepaald in Haagse kantoren. De kracht van Nederland zit in ieder van ons, in elke inwoner. En het is die kracht die we als kabinet willen mobiliseren. Door de crisis te lijf te gaan op een manier die ons land sterker en dynamischer maakt. Met passie \u00e9n met realiteitszin. Voor een sociaal, veilig en stabiel Nederland.Dank u wel.",
      "time": "26 oktober 2010, 13:12",
      "timeofday": "13:12",
      "title": "Regeringsverklaring Mark Rutte",
      "year": 2010
    },
    {
      "category": "Binnenland",
      "count": 70,
      "day": 17,
      "href": "http://www.volkskrant.nl/binnenland/nummer-2-mag-niet-slimmer-of-leuker-zijn-dan-de-lijsttrekker~a985828/",
      "month": 5,
      "text": "De politiek moet zekerheid biedenCDA Ank Bijleveld-Schouten (48)Over een paar weken kan Nederland naar de stembus om te stemmen voor de Tweede Kamer.Het is weleens over minder gegaan. Deze verkiezingen gaan over de toekomst van Nederland. Welke voorzieningen willen wij achterlaten voor onze kinderen en kleinkinderen?Ons land maakt moeilijke tijden door. De wereldwijde economische crisis raakt ook Nederland. De werkloosheid stijgt, de economische groei loopt achter, de bevolking vergrijst, de zorg wordt duurder, de staatsschuld loopt op.Het is zaak maatregelen te treffen zodat Nederland beter uit de crisis komt. Er is een stevig fundament gelegd door de kabinetten-Balkenende. Nu moeten keuzes worden gemaakt. Dit is een opdracht aan de politiek.Dit mag van alle politieke partijen worden verwacht. Wij kunnen niet weglopen voor moeilijke besluiten. Het gaat om het nemen van verantwoordelijkheid voor de toekomst van ons land. Voor onszelf en voor komende generaties.De politiek moet zekerheid bieden in onzekere tijden en tegelijkertijd geen hypotheek leggen op de toekomst. Feit is dat de economie kleiner is geworden door de crisis en dat hierdoor minder geld binnenkomt, terwijl de overheid hetzelfde is blijven uitgeven. Daar zit een structureel probleem. Het CDA kiest ervoor om te hervormen en te bezuinigen, en niet om de lasten verhogen. Het probleem is immers dat de overheid te veel geld uitgeeft, niet dat er te weinig belasting wordt betaald. Maar juist omdat de ingrepen waar we voor staan zo enorm  zijn, is het des te belangrijker om het met verstand te doen. Waarom zou je kil saneren als je verstandig kunt hervormen? Dat betekent niet roekeloos bezuinigen, maar ook rekening houden met diegenen die niet goed mee kunnen komen. Anders gaan we toe naar een Amerikaanse samenleving waarin het heel goed gaat met sommigen en slecht met velen, en daar zit niemand op te wachten.Ik maak me sterk voor een kleinere en slagvaardige overheid. De taken die de overheid uitvoert, moet zij natuurlijk goed uitvoeren. Dit raakt aan het vertrouwen van de burger en het gezag van de overheid. Nog belangrijker dan een goede taakuitvoering, is dat de overheid het goede voorbeeld geeft. De inzet van publieke middelen vereist soberheid en doelmatigheid.Taken en verantwoordelijkheden moeten worden neergelegd waar ze het best uitgevoerd kunnen worden. Het zal geen verbazing wekken dat voor mij als staatssecretaris van Binnenlandse Zaken, maar ook als oud-burgemeester en oud-gemeenteraadslid, het adagium geldt: \u2018Decentraal wat kan, centraal wat moet.\u2019 Bij de rijksoverheid moet bezien worden welke taken gedecentraliseerd kunnen worden naar de medeoverheden. Hierbij moet in ieder geval gekeken worden naar de wijkaanpak en jeugdzorg, die het best door gemeenten gedaan kunnen worden. Er kan ook gedacht worden aan onderdelen van het natuurbeleid en het regionaal economisch beleid, die naar de provincies overgeheveld kunnen worden.Als politicus, maar vooral als burger en moeder van twee dochters ben ik mij zeer bewust van de uitdaging die op ons af komt. Het gaat niet om een vraagstuk dat alleen de overheid of de politiek raakt, maar om een vraagstuk dat de samenleving als geheel raakt. Een ieder zal zijn of haar verantwoordelijkheid moeten nemen. Daarom wil ik ook vanaf deze plaats een ieder oproepen om in ieder geval zijn of haar stem uit te brengen op 9 juni. Dat is uw kans om zelf mee te beslissen over de koers van Nederland.Neem geen genoegen met leven als afvalracePvdA Nebahat Albayrak (42)Soms is een slagzin meer dan een slogan. Dan is het een missie. \u2018Iedereen telt mee\u2019 is er zo een. Die fundamentele gelijkwaardigheid van mensen is niet meer vanzelfsprekend. Onzekerheid is troef. Niet alleen over de hardheid van de euro, of de  betrouwbaarheid van financi\u00eble instellingen.  De onzekerheid rond ons politieke systeem liegt er ook niet om. Burgers zijn steeds negatiever gaan denken over politici en politieke partijen. Slechts 2,5 procent van de bevolking is lid van een politieke partij. Velen voelen de overheid niet als bondgenoot, maar als de tegenstander.  Verschillen tussen burgers, naar identiteit, inkomen en opleiding worden eerder vergroot dan overbrugd. Zo ontstaat langzaam maar zeker een politiek klimaat waarbij  onduidelijk is \u00f3f iedereen wel meetelt. Dit is de achtergrond waartegen ik mij opnieuw kandidaat heb gesteld. Vanzelfsprekend was dat niet.  Maar in een klimaat, waarin \u2018wij\u2019 tegen \u2018zij\u2019 wordt aangewakkerd, waarin wezenlijke  waarden onder druk staan (vrijheid van meningsuiting,  godsdienst en onderwijs), waarin de onveiligheid vooral  mensen treft die zich het moeilijkst  kunnen verweren, wil ik niet vanaf de zijlijn toezien. Mijn partij heeft me voor de tweede keer direct na de lijsttrekker opgesteld. E\u00e9n keer achter Wouter Bos, nu achter Job Cohen. Dat vervult me met trots. Ik ben opgegroeid op Rotterdam-Zuid (van op Zuid,  zeggen we  daar). Mijn vader werkte, tot hij arbeidsongeschikt werd, in de steigerbouw. Mijn moeder in de vleesverwerkende industrie. Zoals zo veel migranten zagen zij in Nederland de toekomst voor hun kinderen. Zonder te verloochenen waar we vandaan kwamen, werd  gekozen voor dit land.  Nederlands moesten we leren en  een beetje school was niet goed genoeg. Dat goede onderwijs heeft voor mijn broers, zussen en  mij de deur geopend naar een toekomst die mijn ouders niet voor mogelijk hadden gehouden.  Dat gevoel erbij te horen,  is in mijn leven cruciaal.  Juist als we moeten bezuinigen, als van iedereen een bijdrage wordt  gevraagd, maakt het een enorm verschil of je rekening houdt met die maatschappelijke ongelijkheid. Als de toegang tot gezondheidszorg, de kans  in een veilige omgeving te wonen, het uitzicht op een diploma niet eerlijk zijn verdeeld, dan maakt het veel uit hoe de  Kamer is samengesteld, wat voor een kabinet we krijgen.  En dus ga ik komende weken weer monter van zaal tot zaal, deel rozen uit, beantwoord  vragen. Maar achter dat gesprek met de kiezers, dat debat met collega\u2019s, houd ik het oog op wie je niet ziet, wie je niet hoort. Dat zijn die mensen voor wie onzekerheid de afkeer van de politiek voedt. Die zich toeschouwer voelen, geen medespeler. Het zal niet makkelijk zijn, maar juist met hen hoop ik het gesprek te voeren. Over wat nodig is om iedereen  mee te laten tellen. Over de ongegeneerde keuze van VVD en CDA voor kille bezuinigingen die de  opgebouwde solidariteit verprutsen. De VVD is er open en eerlijk over dat zij gaat voor  rijke individuen in plaats van een rijke samenleving. Het CDA doet hetzelfde, maar dan stiekem: goed voorbeeld  zijn hun plannen voor de studiefinanciering. Maar ook wil ik praten over de deur die door VVD en CDA  meer dan op een kier is gezet voor regeren met (steun van) de PVV. Waarmee zij  niet alleen de sociale positie, maar ook  afkomst  bepalend maken voor ieders  kansen.  Ik wil geen samenleving van winnaars en verliezers. Dat is  wat me in dat bindend leiderschap van  Cohen  aanspreekt.  Neem geen genoegen met het leven als afvalrace, staar je niet blind op de markt, durf als overheid visie te tonen en je toch open te stellen voor de mening van anderen. Iedereen telt mee.In de politiek is de nummer 2 ereplaatsSP Harry van Bommel (47)Voor het eerst ben ik nummer twee op de lijst van de SP. In 1998 stond ik op plaats vijf, daarna steeds op  drie bij de Kamerverkiezingen. In 1990 begon ik als lijsttrekker bij de stadsdeelraadsverkiezingen in Amsterdam-Oost. Vier jaar later mocht ik de lijst trekken van de gemeenteraad in de hoofdstad. Samenvattend: ik was  lijsttrekker of stond een stuk lager. De vraag dringt zich op of ik wel talent heb voor de  tweede plaats. Vooropgesteld, het is een hele eer om kandidaat te mogen zijn voor het hoogste politieke ambt: dat van volksvertegenwoordiger. Een Tweede Kamerlid is hoger geplaatst dan een minister aangezien hij/zij de minister naar huis kan sturen en niet omgekeerd. De plaats op de lijst wordt bepaald door de leden van de partij, die daarmee als eersten beslissen over je politieke lot. Daarna komt de kiezer. Hoe overtuigend of idealistisch je ook bent, het oordeel van de kiezer is keihard.Toen Agnes Kant aftrad, heb ik meteen mijn voorkeur voor Emile Roemer als lijsttrekker uitgesproken. Geen seconde heb ik overwogen mezelf  te kandideren. Niet iedereen heeft dat meteen geloofd. Maar met een relatief nieuw gezicht en toch een flinke dosis politieke ervaring is Emile de beste garantie voor een betere verkiezingsuitslag dan nu wordt gepeild. Aan hem kleeft niet de teruggang van de huidige 25 zetels.  Hij begint bij de peilingen van het moment van zijn aantreden. De politieke boodschap is ongewijzigd: De AOW blijft op 65, hoge inkomens betalen wat meer belasting, het eigen risico in de zorg verdwijnt, fors investeren in onderwijs en weg uit Afghanistan. Emile kan dat met zijn vriendelijke en rustige uitstraling overtuigend brengen.Als nummer twee mag ik de lijsttrekker vervangen bij enkele  grote debatten en tegelijkertijd vasthouden aan mijn woordvoerderschap buitenlandse en Europese zaken. Daar ligt  mijn grote passie. De lijsttrekker moet allround zijn, op elk terrein thuis. Dat breekt Job Cohen nu  op. Hij heeft geen kaas gegeten van economische en monetaire vraagstukken maar moet wel reageren op de grootste crisis sinds de jaren dertig. Niet thuis in internationale vraagstukken stapt hij met open ogen in de val van Sven Kockelmann die hem laat zeggen dat een nieuwe missie in Afghanistan kan met Nederlandse militairen. Een week eerder stemde de PvdA in de Kamer nog tegen dat idee. Cohen, bijna zijn hele leven bestuurder, moet nu ineens als volksvertegenwoordiger optreden. Dat valt hem zichtbaar moeilijk.De nummer twee van de lijst moet vooral heel veel niet doen. Hij of zij moet niet de nummer \u00e9\u00e9n willen worden. Niet slimmer, aardiger, aantrekkelijker of beter willen overkomen. Is hij of zij dat wel dan moet dit ten koste van alles worden verborgen. Valse bescheidenheid kan  uitkomst bieden. In mijn geval is dat niet nodig, aangezien ik op alle genoemde zaken negatief scoor. Misschien heeft de kandidatencommissie mij daarom  op twee gezet. Zo\u2019n commissie is natuurlijk ook niet op het achterhoofd gevallen en wil zo veel mogelijk risico\u2019s uitsluiten. Ik zie  een overeenkomst met een aantal anderen die op plaats twee zijn gezet. Het is niet uit te sluiten dat zij dat zelf anders zien. Mijn advies aan hen zou in dat geval zijn: mondje dicht!Bij veel sporten geldt dat de nummer twee  gewoon de wedstrijd heeft verloren. In de politiek is plaats twee een ereplaats,  onvergelijkbaar met alle andere posities.  Vanaf die  plaats moet je dienstbaar zijn aan de lijsttrekker en de rest van de groep. Politieke ervaring is onontbeerlijk;  ervaring in de Tweede  Kamer zijn zodat je de spelregels kent. De komende weken zal ik vanaf die positie mijn kennis en ervaring inzetten om van onze  missie een succes te maken. Ik heb er zin an.Tolerantie betekent niet: meebuigenVVD Edith Schippers (45)Beste Volkskrantlezer,Er bestaat een grote kans dat u nog nooit VVD heeft gestemd. Dat is een vooroordeel mijnerzijds. U hebt vast ook vooroordelen over de VVD, laten we er een paar langslopen. Ten eerste: de VVD wil de economie kapot bezuinigen. Om de zaken op orde en de financi\u00ebn gezond te krijgen, wil de VVD 30\u00a0miljard bezuinigen in acht jaar. Om dat in perspectief te plaatsen: Balkenende IV heeft de afgelopen drie jaar 50 miljard euro extra uitgegeven (exclusief bankensteun). Het geld is weg, het leverde u waarschijnlijk weinig op, maar u betaalt nu wel de rente. De crisis in de wereld is ontstaan doordat banken, bedrijven, mensen en overheden op krediet leefden.  Nu vinden veel linkse economen dat de crisis moet worden bezworen door nog meer uit te geven. Voor Portugal, Spanje en Ierland weten dezelfde economen ineens wel hoe het moet: bezuinigen. En dat is precies wat in Nederland ook moet gebeuren. Slim bezuinigen en tegelijkertijd investeren in onze toekomstige kracht is het recept. Geen leuke boodschap, wel eerlijk. Het VVD-programma bespaart in ruim 10 jaar aan rente 7\u00a0miljard euro ten opzichte van het PvdA-programma. Daarvan kan heel wat onderwijs of belastingverlaging worden betaald. Een tweede misverstand is dat de VVD intolerant is tegenover nieuwkomers. Dat is niet zo. Wel stellen wij eisen en gaan we niet mee in het linkse idee dat tolerantie hetzelfde is als meebuigen. Als we ongescheiden zwemmen, gezichtsbedekkende kleding en het weigeren van vrouwelijke handen toestaan, dan nemen vrouwen tenminste deel aan het openbare leven, zo is de linkse gedachte. Ik heb nooit begrepen waarom de door emancipatie bevochten vrijheden niet voor moslimvrouwen zouden gelden. Er wordt niet onderhandeld over vrijheid. Die geldt voor iedereen, ook voor de moslimvrouw. Een derde vooroordeel is dat praten over veiligheidsproblemen mensen bang maakt. Balkenende IV heeft op weinig bezuinigd, maar de politie is een uitzondering. Dat terwijl op het platteland aanrijdtijden bestaan van een uur, overal politieposten worden gesloten en mensen op tv zien hoe politiemannen in hun hemd staan tegenover groepen jongeren. Dat zorgt voor onveiligheidsgevoelens.  De politiek moet achter de politie staan en de kant van slachtoffers kiezen. Een laatste, hardnekkig vooroordeel is dat de VVD er is voor de rijken. Ik kom niet uit een rijke familie, ben zelf niet rijk en heb niet de verwachting dat ooit te worden. Echt rijke mensen redden zich prima, die hebben mij niet nodig. Aan de andere kant van het spectrum staan de mensen met een uitkering. Voor mensen die niet in hun onderhoud kunnen voorzien, moet fatsoenlijk worden gezorgd. Mensen die onterecht in een uitkering zitten, moeten aan de slag. Een bijstandsmoeder die vier dagen gaat werken voor het minimumloon gaat er 35 euro op achteruit. Dat is pas asociaal! De middenklasse is vaak de klos. Zij betalen belasting, de hoogste premies en krijgen geen toeslagen. Dit zijn de politieagent, de loodgieter, de groenteboer. Echt geen grootverdieners. De hardwerkende Nederlanders die \u2019s morgens in de file staan op weg naar hun werk en terecht niet inzien waarom zij daarvoor spitstarieven of kilometerheffingen moeten betalen. De mensen die een huis hebben gekocht, daarmee langjarige verplichtingen zijn aangegaan en daarbij rekening hebben gehouden met de hypotheekrenteaftrek. Daarvan moeten we dus afblijven. Beste Volkskrantlezer, laten we onze vooroordelen over elkaar overboord zetten en opnieuw kennismaken! Lees ons programma, misschien worden we nog vrienden.Financieel zijn wij uiterst solideGroenLinks Jolande Sap (46)Het zijn roerige tijden in de politiek. Nederland zit midden in een financi\u00eble en economische crisis die zijn weerga niet kent. Het verdelingsvraagstuk is helemaal terug van weg geweest. Daar voel ik mij als politica met een economische achtergrond erg thuis bij. Het is dan ook prachtig om juist in deze tijd de nummer twee en de financieel woordvoerder van GroenLinks te mogen zijn. Mijn passie voor de politiek komt voort uit verwondering. Mijn jeugdjaren leerden me kritische vragen te stellen bij bestaande regelingen. Waarom is er zo\u2019n groot verschil tussen het vangnet voor het verliezen van je baan en het vangnet voor het verliezen van je zaak? Waarom maakt het zoveel uit of je je partner verliest aan een scheiding of dat je hem verliest aan een ongeluk? Het heeft mij altijd verbaasd dat verworven rechten zo vanzelfsprekend zijn. Ik heb juist ervaren dat die bestaande rechten lang niet altijd rechtvaardig uitpakken en dat er met verandering nog veel te winnen valt.Die wil tot verandering om een eerlijke samenleving te bereiken, is wat mij aan GroenLinks verbindt. Wij zijn de moderniseringspartij bij uitstek. Al bij de vorige verkiezingen, toen vrijwel alle andere partijen taboes uitspraken over een of meerdere terreinen, wilde GroenLinks de woningmarkt, de AOW en de arbeidsmarkt grondig moderniseren. Omdat wij de bestaande regelingen niet eerlijk genoeg vinden. Omdat juist de meest kwetsbaren \u2013 jongeren, flexwerkers, lager opgeleide vrouwen \u2013 te vaak buiten de boot vallen. Op de woningmarkt kiezen wij voor de starters en de lagere inkomensgroepen. Wij schaffen de hypotheekrenteaftrek geleidelijk af, omdat deze grotendeels terechtkomt bij de hoogste inkomens, en de prijzen op de huizenmarkt fors opdrijft. Voor huurders die in verhouding tot hun inkomen te goedkoop wonen, introduceren wij een huurbelasting. Zo bevorderen wij betaalbare huren en doorstroming en krijgen starters en lagere inkomens betere kansen. In de AOW kiezen wij voor de mensen die jong begonnen zijn met werken en vaak in een zwaar beroep werken. Wij koppelen de AOW geleidelijk aan arbeidsparticipatie. Mensen die vroeg beginnen met werken kunnen  eerder stoppen. Vrouwen worden gestimuleerd een eigen inkomen te verdienen en een eigen pensioen op te bouwen. Op de arbeidsmarkt kiezen we voor betere rechten voor flexwerkers, omzetten van ontslagvergoedingen in scholingsrechten en een kortere en hogere WW. Voor de 80 procent  werklozen die korter dan 1 jaar werkloos is, wordt de uitkering beter. De 20 procent die na 1 jaar nog geen werk heeft,  geven we een recht op participatie tegen tenminste het minimumloon. Niemand wordt afgeschreven, iedereen doet mee. Wat voor mij een belangrijke uitdaging wordt in deze campagne, is  de kiezers ervan te overtuigen dat wij financieel uiterst solide zijn. Dat zijn wij al sinds onze oprichting, maar aan links kleeft het hardnekkige beeld van potverteren en daar hebben we last van. Dat is volkomen onterecht. Ik ben er van overtuigd dat uit de doorrekening van het CPB  zal blijken dat wij een bijzonder verstandig financieel beleid voeren. Wij bezuinigingen stevig waar dat kan, zonder de economie af te knijpen. Wij investeren waar dat nodig is: in onderwijs, openbaar vervoer en zorg. En \u00f3nze hervormingen zorgen voor meer banen, meer perspectief voor kwetsbare groepen, goede milieueffecten en gezonde overheidsfinanci\u00ebn. Het kan w\u00e9l: groen, sociaal en solide. Er valt echt wat te kiezen op 9 juni. Die boodschap wil ik brengen. Wij hebben het beste program en wij hebben  Femke, de beste lijsttrekker. Daarmee gaan we de kiezer overtuigen.Voorlopen in plaats van afwachtenD66 Boris van der Ham (36)Bij D66 staan de twee onderwijswoordvoerders van de fractie in de top 2. Dat is veelzeggend. Alexander Pechtold en ik verdeelden de afgelopen vier jaar de onderwijsdebatten in de Kamer. Ik zat ook in de commissie-Dijsselbloem, die de kwaliteit van het middelbaar onderwijs onder de loep nam. Alexander en ik konden met z\u2019n twee\u00ebn zo veel mogelijk onderwijsdebatten doen en initiatieven nemen. Twee wielen van een fiets.Tijdens de campagne is mijn rol van running mate gericht op onderwerpen die aan mij \u2018kleven\u2019. Ik ben de vrijzinnige kandidaat. Nederland lijkt weg te zinken in navelstaren, getob en halsstarrigheid. Daar wil ik graag een dosis vrijzinnigheid tegenover zetten. Vrijheid betekent voor mij: het beste uit jezelf halen. Onderwijs is daarbij van cruciaal belang. In New York ben ik ooit bij het \u2018Harlem Children Zone\u2019-project geweest waar kinderen op zeer jonge leeftijd intensief onderwijs kregen, sporten en noem het maar op. Zogenaamde \u2018kansarme\u2019 kinderen konden zodoende door goede begeleiding hun vleugels uitslaan. Om het project te kunnen organiseren, werd met succes een woud aan subsidies, bureaucratie en gevestigde belangen omver geworpen. Dat is voor mij een toonbeeld van hoe sociaal-liberalisme in de praktijk kan worden gebracht. Maar dat vergt onder andere meer en beter opgeleide docenten. Onderwijs lijkt op dit moment de liefdesbaby van elke partij te zijn. Maar D66 trekt daadwerkelijk de portemonnee. Voor vrijheid is meer nodig. Een groene buurt. Veiligheid. Op 5 mei werd bij het homomonument in Amsterdam weer iemand in elkaar getrapt. Dat maakt me fel, vrijheid moet voortdurend bevochten en verdedigd worden. Een vrije samenleving moet open staan voor nieuwe technologie, ondernemerschap, cultuur en creativiteit. Open staan voor debat. Op vele van deze punten neem ik binnen en buiten de Kamer vaak het voortouw. Ik kom met initiatiefwetten om de vrijheid van meningsuiting te borgen, de winkeltijden te verruimen, gelijke behandeling van onder meer gehandicapten in de Grondwet te verankeren, en het openbaar onderwijs te verbeteren. Ik voel me thuis bij D66 omdat het een eerlijke partij is, die zijn nek durft uit te steken. De klassieke partijen CDA, PvdA en VVD zijn vrijwel altijd afwachtend. Wij durfden in 2006 te zeggen dat de AOW-leeftijd naar 67 moest. Andere partijen spraken er schande van, nu zijn ze het met ons eens. Het zelfde patroon zie je nu met het hervormen van de vastgeroeste woningmarkt en de economie. Als \u2018one trick ponies\u2019 draaien Rutte, Balkenende en Cohen zich diep in het zand van de piste. Ik ben te ongeduldig voor dat gedrag, en zit liever bij de voortrekkers. De lijstvolgorde bij D66 komt net een tikkeltje anders tot stand dan bij andere partijen. De leden plaatsten mij van nummer 4 naar nummer 2. Bij de Kamerverkiezingen in 2006 werd ik door de kiezer zelfs met voorkeurstemmen gekozen. Pas mailde een lerares die een vraag had over een probleem dat ze had binnen haar school. \u2018Ik heb op jou gestemd, dus ik dacht: ik klop maar bij jou aan. Jou ken ik.\u2019 Die ombudsfunctie van een Kamerlid vind ik heel erg belangrijk. Ieder Kamerlid zou z\u2019n best moeten doen met een eigen mandaat in de Kamer te komen.",
      "time": "17 mei 2010, 00:00",
      "timeofday": "00:00",
      "title": "Nummer 2 mag niet slimmer of leuker zijn dan de lijsttrekker",
      "year": 2010
    },
    {
      "category": "Archief",
      "count": 63,
      "day": 24,
      "href": "http://www.volkskrant.nl/archief/hoe-temperen-we-het-kwik~a3567308/",
      "month": 12,
      "text": "U wilde voorkomen dat het klimaat op hol slaat, de Noordpool smelt, dicht bewoonde gebieden overstromen, orkanen vaker toeslaan en Europa wordt getroffen door megahittegolven? Vergeet het maar, zeiden niet de minste experts de afgelopen maanden. Ondanks alle goede bedoelingen gaat dat in het huidig tempo van veranderingen simpelweg niet lukken.Vertrekkend Shell-topman Peter Voser zei dat de oliereus op dit moment geen plannen heeft om extra te investeren in duurzaamheid. Shell gaat ervan uit dat fossiele brandstoffen in 2050 nog 60 procent van de energiemix uitmaken in de wereld: 20 tot 30 procent meer dan nodig is om een klimaatramp te vermijden.Het Internationaal Energie Agentschap, de belangrijkste onafhankelijke organisatie die het gebruik van energie voorspelt, formuleerde het iets anders. Technisch kan de wereld in 2050 draaien op vooral duurzame energie. Dat zou de opwarming van de aarde beperken tot een veilige limiet van 2 graden. Maar in de echte wereld, in het meest waarschijnlijke scenario, gaat dat volgens het instituut niet gebeuren.Beperking van de uitstoot van broeikasgas in industrielanden wordt in de voorspelbare toekomst ruimschoots teniet gedaan door de hogere uitstoot in India, China en de Arabische wereld. Zo gaat de gemiddelde temperatuurstijging op aarde naar 3,6 graden. 'Wat voor ons allemaal rampzalige gevolgen zal hebben', zei economisch directeur Fatih Birol erbij.Maar stel nu eens dat we het klimaat w\u00e9l serieus nemen? Is het dan mogelijk de opwarming binnen de perken te houden en wat zouden we ervoor moeten doen? Grijpt het zwaar in op het leven van de burger? Is het luchtfietserij of uitvoerbaar?Scenario's voor een '2-gradensamenleving', waarin een land als Nederland echt omschakelt op duurzame energie zijn geschreven door onder meer het Planbureau voor de Leefomgeving samen met Energieonderzoek Centrum Nederland (ECN). Ook Greenpeace liet zijn 'revolutiescenario' doorrekenen door onafhankelijke onderzoekers.Het kan, concluderen beide studies. Nederland kan in 2050 beschikken over een energievoorziening die 80 procent minder broeikasgas uitstoot. Alleen de weg erheen verschilt per initiatief. Waar Greenpeace zwaar inzet op zon en wind en energiebesparing in de industrie - en daarmee een belangrijke economische sector lijkt uit te zwaaien -, doen het Planbureau en ECN een beroep op de complete gereedschapsdoos van maatregelen, met ook biomassa, opslag van CO2 in de bodem en kerncentrales.'De burger hoeft in het dagelijks leven niet veel te merken van de centrale verduurzaming van de energievoorziening', zegt Donald Pols, internationaal klimaatmanager van Energieonderzoek Centrum Nederland. 'De energiecentrales die in ons scenario overblijven, roken nog steeds. Er worden alleen geen kolen meer verstookt en minder gas, maar meer biobrandstof.'Het is sowieso een denkfout dat wat je persoonlijk bijdraagt aan een duurzame levensstijl erg relevant is voor de collectieve uitstoot, benadrukt hij. 'Als jij de auto wegdoet, maakt dat bij wijze van spreken plaats voor de Hummer van de buurman. Het gaat erom wat we samen beslissen.''Nederlanders zijn vaak erg negatief over onze eigen kansen om duurzame energie op te wekken', zegt Joris Wijnhoven, campagneleider klimaat en energie van Greenpeace. 'Maar echt: we hebben prima troefkaarten, vooral wind.'Het gedrag van de rest van de wereld is een lastig punt, erkennen beide experts. Op de energieontwikkeling elders hebben we tot dusver weinig greep. Maar volgens Pols is het minder erg dan het lijkt. 'Het klopt dat de internationaal verplichtende afspraken over reductie nog maar 13 procent dekken van de wereldwijde uitstoot van broeikasgassen. Maar het goede nieuws is dat er ook vrijwillige doelstellingen zijn. Als je die van Europa, Californi\u00eb, Australi\u00eb en enkele proefprojecten in China bij elkaar optelt, dekt dat al 25 procent van de uitstoot. En als China zijn proeven uitbreidt: 40 procent.'De andere 60 procent zit vooral in de Verenigde Staten en de ontwikkelingslanden van Azi\u00eb, Zuid-Amerika en Afrika. Hoe die laatsten hun duurzame revolutie moeten en willen financieren, is een belangrijk onderwerp van de klimaatconferentie in Parijs in 2015; de eerstkomende internationale praatsessie over het klimaat in een tot dusver weinig succesvolle reeks.DE 2-GRADENSAMENLEVINGHoe ziet ons dagelijks leven eruit als we er echt naar streven de temperatuur de komende decennia met niet meer dan 2 graden te laten stijgen?Hoe ziet ons huis eruit?'Alle nieuwe huizen worden z\u00f3 gebouwd dat ze een maximale inval krijgen van zonne-energie, zegt Pols van Energieonderzoek Centrum Nederland. 'Ze krijgen vloerverwarming, hitte uit warmtewisselaars en alle daken liggen vol met zonnepanelen en zonneboilers. In de stad komen daken van fabrieken en utiliteitsgebouwen vol te liggen.''Het huis verandert in een kleine energiecentrale die warme opslaat in de bodem, of stroom in de accu van je elektrische auto. Bestaande huizen krijgen zonnepanelen als de ligging goed is. Extra stroom komt van wind op zee en een relatief klein aandeel van windmolens op het land.'Deze plannen staan ook allemaal in het Greenpeace-scenario, zegt Wijnhoven van Greenpeace. Daarnaast ziet hij de omgang met duurzame gebruiksgoederen veranderen. 'Bezit van spullen wordt minder belangrijk; we gaan meer huren en delen zoals auto's. Philips verhuurt nu al lichtarmaturen en Dessa verhuurt tapijten. Zo kunnen ze worden teruggenomen en uit elkaar geplozen om de grondstoffen opnieuw te gebruiken.'Wonen kan goedkoper worden, verwachten beiden. Na de eerste kapitaalsinvestering in duurzame energie, wordt stroom bijna gratis. Dat gebeurt nu al in de praktijk: tien jaar geleden duurde het zeker vijftien jaar om een zonnepaneel terug te verdienen; nu kan dat al in acht of negen jaar. Bij normaal gebruik worden woningen energieneutraal. Volgens de huidige wetgeving is het al in 2020 verplicht om energieneutraal te bouwen.Rijden we auto?In het scenario van ECN rijden ook in 2050 nog miljoenen auto's rond. Pols: 'Ze zijn dan bijna allemaal elektrisch of rijden op waterstof, daar ben ik nog niet helemaal uit'. Volgens de meeste experts wordt dat elektrisch, op voorwaarde dat accu's dan 60 procent goedkoper gemaakt kunnen worden. Waterstof zou geproduceerd moeten worden uit biomassa zoals houtpulp, en daar is op de wereld te weinig van.'In 2020 zijn er al een miljoen elektrische auto's in Nederland', zegt Greenpeace-man Wijnhoven. 'De accu wordt 's nachts bijgevuld als de windstroom goedkoop is. En hij functioneert als de priv\u00e9-opslag van energie van veel burgers.' Maar het priv\u00e9bezit van auto's loopt terug. 'Niet alleen de oplaadpaal wordt een normaal onderdeel van het straatbeeld, ook de plek waar de gezamenlijke auto's staan. Onder Amsterdammers jonger dan 40 jaar is het autobezit de afgelopen jaar al eenderde afgenomen. De fietspaden worden breder. Ook bij een vergrijzende bevolking wordt er meer gefietst, deels elektrisch.'Hoe we dat voor elkaar krijgen? Met geld natuurlijk. Autobezitters gaan per gereden kilometer betalen en wie nog (bio)brandstof wil tanken, zal daarvoor een hoge prijs betalen. Dat er ook in de meest duurzame scenario's in 2050 nog olie en gas wordt verkocht, komt deels doordat het vrachtverkeer niet zonder vloeibare brandstof kan. Vervoer over spoor en water neemt toe, maar kan in geen enkel scenario alle wegtransport vervangen. Dat maakt de producten die vervoerd worden, uiteraard wel duurder.Wordt Schiphol gesloten?In het energieplan van Greenpeace worden lucht- en scheepvaart niet grondig behandeld, maar volgens campagneleider Klimaat Joris Wijnhoven is het onontkoombaar dat ook vliegen veel duurder wordt. Gebruikers van fossiele brandstof zullen de klimaatkosten daarvan betalen via de wereldwijde emissiehandel in broeikasgas. 'Bovendien verwachten we dat er serieus belasting wordt geheven op luchtvaart, die daarmee weer een luxebesteding wordt. Voor de meeste mensen heeft dat overigens weinig betekenis. De groep die nu met evenveel gemak in een vliegtuig stapt als in de trein, is erg klein.' ECN-klimaatmanager Donald Pols: 'Vliegen is de snelst groeiende bron van uitstoot van broeikasgas, maar in omvang is het nog relatief klein. Natuurlijk kun je blijven vliegen, maar het zal niet goedkoop zijn en qua energiegebruik moet je kiezen. Vliegen op biobrandstof heeft nog een lange weg te gaan. De techniek wordt tussen 2025 en 2030 commercieel toepasbaar, is de verwachting. Maar dan moet het nog worden ingevoerd en de kosten zullen omvangrijk zijn.'Waar werken we?De grootste en spannendste veranderingen zitten in de economie, zegt zowel Donald Pols, internationaal klimaatmanager van Energieonderzoek Centrum Nederland, als campagneleider Klimaat Joris Wijnhoven van Greenpeace. Wie veel kans wil hebben op werk, gaat installatietechniek, elektrotechniek of een andere technische richting studeren. De omslag naar duurzame energie heeft grote gevolgen voor de energiesector zelf, maar ook voor de bestaande bedrijfstakken die gebouwd zijn op (goedkoop) aardgas en andere fossiele brandstoffen.Volgens een recente studie van onderzoeksbureau TNO, Universiteit Utrecht en ECN komt nu een kwart van het nationale energiegebruik voor rekening van de energie-intensieve industrie. Dat zijn bedrijven die voor 1 euro waarde die ze toevoegen aan de economie, meer dan een dubbeltje energie nodig hebben. De belangrijkste zijn de chemische industrie, het wegvervoer, de glastuinbouw en de voedingsmiddelenindustrie.Wat de doorbraakscenario's van Greenpeace en het Planbureau en ECN voor deze economie betekenen, is nog niet zo duidelijk. Ze schetsen wel groei voor duurzame sectoren, maar de betekenis voor de motoren van de economie zijn ongewis. 'In de 2-gradensamenleving krijgt de chemische industrie het moeilijk', zegt Pols. 'Dat is een grote energiegebruiker en zij verwerkt bovendien zelf fossiele energie. Dat kan deels worden opgevangen met biobrandstof, maar niet helemaal.''Ik beweer niet dat mensen er tussen 2020 en 2050 niets van zullen merken', zegt Wijnhoven. 'De werkgelegenheid in Nederland zal zeker verschuiven. Industrie\u00ebn die veel energie gebruiken, krijgen het moeilijk. Ze zullen waanzinnig moeten innoveren om te overleven. Maar eigenlijk staat dat los van klimaatmaatregelen. Staalfabrieken en raffinaderijen die nu al marginaal opereren, komen in elk geval in de problemen als de prijs van energie omhoog gaat. En dat lijkt onafwendbaar.'De kansen voor de glastuinbouw schatten beiden hoger in. Wijnhoven: 'In die sector heeft men begrepen dat het aardgas op raakt. Er wordt al gewerkt aan het transport van CO2 van het Rijnmondgebied naar het Westland, waar gasdichte kassen komen en planten het broeikasgas weer opnemen. De verwarming komt van restwarme uit de industrie of duurzaam uit de bodem.'De groei komt uit de kennisintensieve sector, voorspellen de experts. Pols: 'Nederland is nu al sterk in de techniek van zonnepanelen. Niet omdat we zo veel zon hebben, maar omdat het een kennisproduct is. De maakindustrie van windmolens en zonnepanelen zijn we helaas kwijt, maar onderhoud en aanleg op zee worden belangrijk.'Wat staat op tafel?Sommige grote bedrijven halen de hete kolen voor de burger uit het vuur, zegt Wijnhoven. Voor wie het belangrijke nieuws heeft gemist: Greenpeace is tegenwoordig fan van bedrijven als DSM, AkzoNobel en Unilever. 'Die maken echt werk van duurzaamheid en zorgen nog steeds voor volle schappen in de winkels.'Dankzij multinationals als Unilever, die ook bij hun toeleveranciers duurzame productie gaan afdwingen, wordt er geen tropenboom meer omgekapt voor de productie van palmolie voor ons voedsel, hoopt Greenpeace. 'Maar vlees wordt duurder; dat kan niet anders. Bij al het voedsel waarvoor relatief veel CO2 wordt uitgestoten, wordt de prijs daarvan meegerekend.''Bij voedsel lopen we aan tegen een grens', denkt ook Donald Pols van ECN. 'Er zullen nieuwe groenten, fruit en eiwitten op de markt komen. Vlees is de minst effici\u00ebnte manier om eiwit te produceren en wordt dus meer luxe. We gaan ervan uit dat de klimaatkosten ervan worden opgenomen in de prijs. Dat prijsmechanisme werkt prima voor regulering van de vraag.'",
      "time": "24 december 2013, 00:00",
      "timeofday": "00:00",
      "title": "Hoe temperen we het kwik?",
      "year": 2013
    },
    {
      "category": "Archief",
      "count": 62,
      "day": 3,
      "href": "http://www.volkskrant.nl/archief/een-land-met-echte-vrienden~a3341913/",
      "month": 11,
      "text": "Op een stormachtige ochtend in februari 2021 is de Amerikaanse president, nog maar net verkozen, met de pet in de hand op weg naar het IMF. Die internationale waakhond over overheidsfinanci\u00ebn zit nog wel in Washington, maar de topman is inmiddels een Chinees. Hij overhandigt de president een lijst met eisen, waaraan de Verenigde Staten moeten voldoen om miljardenkredieten te ontvangen. De Amerikanen zijn bedolven geraakt onder hun schuldenlast en hebben geld van het IMF, dus China, nodig om de financi\u00eble markten tevreden te stellen. Op de wensenlijst staat de ontmanteling van dure marinebases in Azi\u00eb en een belastingdruk op Amerikanen van minimaal 40 procent. Omdat de Amerikaanse president de kredieten bitterhard nodig heeft, capituleert hij voor China.Met dit toekomstvisioen begint het boek Eclipse van de Indiase econoom Arvind Subramanian. De ondertitel is veelzeggend: 'Leven in de schaduw van China's economische dominantie'. Aan de hand van een econometrisch model stelt hij dat China al in 2010 de Verenigde Staten is gepasseerd als 'meest dominante economie ter wereld'. Die provocatie leverde hem vorig jaar een plek op in de tophonderd van 'Global Thinkers' van het blad Foreign Policy.Als Subramanian het goed ziet, kijken we massaal de verkeerde kant op. Alle media-aandacht die de Amerikaanse presidentsverkiezingen trekken, vormt dan een ritueel uit de 20ste eeuw, terwijl we allang leven in 'de eeuw van Azi\u00eb'. In Europa zouden we niet gebiologeerd moeten zijn door de missertjes en snedigheden van Amerikaanse presidentskandidaten, maar ons behoren te verdiepen in wie die nieuwe Chinese leiders zijn. Want terwijl de Amerikanen op 6 november hun president tot 2016 kiezen, beginnen diens Chinese tegenvoeters aan een veel langere ambtsperiode: Xi Jinping en Li Keqiang worden deze maand als president en premier aangesteld tot, normaal gesproken, 2022. Tegen die tijd hebben de machtsverhoudingen zich definitief gewijzigd, verwacht Subramanian.Natuurlijk moet China op weg naar mondiale dominantie nog wel allerlei hobbels nemen. Zo staat het land nog de gevolgen te wachten van het leeglopen van een 'vastgoedbubbel', met mogelijk een bankencrisis tot gevolg. Ook gaat vanaf 2015 de vergrijzing toeslaan en loopt de omvang van de beroepsbevolking procentueel terug. Subramanian, verbonden aan het Peterson Institute for International Economics in Washington, doet daar luchtig over. De Chinese groei stelt hij 'conservatief' op 7 procent, beduidend lager dan de 10 procent van de afgelopen drie decennia. Daarmee vindt hij dat hij tegenvallers voldoende heeft ingecalculeerd. 'Je kunt veilig voorspellen dat hun financi\u00eble systeem in de komende vijf jaar een grote schok gaat krijgen. De vraag is: kunnen ze zich daar overheen zetten? Met een sterke, effectieve staat zoals die van China is de kans daarop groot. Dan kunnen ze daarna weer terugkeren op hun oude groeiniveau.'Voor de Verenigde Staten gaat hij uit van 2,5 procent, wat hij 'optimistisch' noemt in het licht van de periode 2006-2011, waarin de VS maar 0,7 procent groeiden. China komt dus vanzelf langszij en koerst de komende vijftien jaar in de richting van een 'G1'. Die werelddominantie zal tot uiting komen in de positie van de Chinese munt, 'die de dollar over tien jaar heeft verdrongen.'Einde van de westerse wereldEven overtuigd toont zich Martin Jacques. De Britse journalist en wetenschapper schreef When China Rules the World, dat zowel in het Westen als China een bestseller werd. Jacques voorspelt niet minder dan 'het einde van de westerse wereld', nu China weer zijn rechtmatige plaats in de wereld opeist. Tot het begin van de 19de eeuw was het land al de grootste beschaving en economie ter wereld, vervolgens is het bijna twee eeuwen in het slop geraakt, nu neemt China weer de touwtjes in handen. Ten onrechte heeft het Westen zijn eigen dominantie in de afgelopen twee eeuwen voor de natuurlijke stand van zaken aangezien. In de internationale politiek doet China zich nu nog kleiner voor dan het in werkelijkheid is, maar met kenmerkend geduld streeft het naar de dag dat het zich superieur over iedereen kan tonen. Dat voelen de Chinezen zichzelf nu al, meent Jacques, behept als ze zijn met hun 'Rijk van het Midden'-mentaliteit, waarin alles en iedereen aan hun land ondergeschikt is. Met leesbaar genoegen betoogt hij dat het Westen zijn borst nat kan maken.Dit soort opgewonden toekomstvoorspellingen mogen er dan bij het publiek ingaan als koek, de werkelijkheid laat toch een ander beeld zien. Een vergelijking tussen de VS en China op economisch, militair en politiek vlak maakt dat duidelijk. Uit enqu\u00eates blijkt dat een meerderheid van de Amerikanen meent dat hun land economisch al door China is ingehaald, maar in werkelijkheid is hun economie nog altijd twee keer zo groot is als die van China. Bovendien daalt de Chinese groei naar 8 procent, nog voor de vergrijzing in 2015 toeslaat. Dat lijkt nog altijd een hoog percentage, maar China heeft minimaal 6 tot 8 procent nodig om voldoende banen te cre\u00ebren voor de miljoenen mensen die jaarlijks van het platteland naar de stad komen. Dat de Chinese groei nu al onder druk staat, illustreert de afhankelijkheid van westerse markten. De tegenvallende vraag uit Europa en de VS raakt China momenteel direct.De militaire vergelijking valt zwaar in het nadeel van China uit. Alleen in aantallen soldaten ligt het Chinese leger voor, maar als het gaat om wapensystemen en financi\u00eble middelen dan blijven de VS zeker dit decennium onbereikbaar voor China. Tegenover dat ene vliegtuigdekschip dat China onlangs met veel fanfare in gebruik nam, staan er elf van de VS. Veelzeggend is ook het aantal militaire bondgenootschappen. Terwijl de VS er over meer dan veertig beschikt, moet China het vooral doen met Noord-Korea als militaire bondgenoot. Leerzaam is het perspectief dat Chinese beleidsmakers op de krachtsverhouding hebben: zij zien hun land 'omsingeld' door de VS, die met grote militaire bases in Zuid-Korea en Japan, bevolkt door tienduizenden soldaten, op de drempel van het Chinese huis zitten.Op politiek vlak tonen de VS zich ook nog altijd oppermachtig. In de eigen regio weet China zich omringd door landen vol achterdocht. Die is veelal ingegeven door een oorlogsverleden, zoals in het geval van Japan en India, maar ook door de toenemende economische en militaire kracht van China. Landen als Vietnam en de Filipijnen zoeken in reactie daarop bescherming achter de brede rug van de Amerikanen. De VS verwelkomen dat uiteraard, want zij hebben de Aziatische regio tot hun eerste prioriteit gemaakt.Krijgt China dankzij zijn groeiende economische kracht niet toch ook meer bondgenoten - gaat de macht van de portemonnee niet in hun voordeel tellen? Een econoom als Subramanian is daarvan overtuigd, maar gaat daarmee te zeer voorbij aan het politieke systeem van China. Yan Xuetong, een invloedrijke hoogleraar politieke wetenschappen aan de Tsinghua University in Peking, betoogt dat een land over aantrekkelijke normen en waarden moet beschikken, wil het echte bondgenoten om zich heen kunnen verzamelen. In The New York Times legde hij de lat voor zijn land in 2011 hoog: China moet een 'hogere kwaliteit van moreel leiderschap bieden dan de Verenigde Staten'. Ga er maar aan staan.Lekker handel drijven, tot je dienst, maar daarmee verwerft China alleen oppervlakkige bondgenoten. Met echte vrienden deel je waarden en kun je gezamenlijk optrekken, zoals de VS en Europa nog altijd doen. China ontbeert een dergelijke verwantschap met andere landen. De pogingen om die op te bouwen, worden nogal eens onderuitgehaald door binnenlandse misstanden. Die schrikken potenti\u00eble bondgenoten af.Een eerste, noodzakelijke stap is dan ook het verkrijgen van het vertrouwen van de eigen bevolking, want alleen dan kan men elders enthousiast worden over 'het Chinese model'. Nu valt dat vertrouwen niet uit opiniepeilingen af te lezen, maar veel wijst erop dat het er niet al te best mee is gesteld. De kloof tussen arm en rijk is inmiddels groter dan in de VS; de milieuvervuiling leidt tot maatschappelijke protesten, waarvan er dagelijks naar schatting zo'n vijfhonderd door het hele land plaatsvinden; de sociale tekortkomingen, zowel wat betreft de oude dag als de gezondheidszorg, maken grote delen van de bevolking onzeker; en de corruptie is wijdverbreid, omdat leden van de Partij zich boven de wet geplaatst voelen.Hoe gespannen de verhoudingen binnen het staatsapparaat zijn, blijkt uit het fenomeen van de 'naakte ambtsdragers'. Die ambtenaren hebben niet alleen zichzelf verrijkt, maar ook hun ontsnappingsroute geregeld. Vrouw en kinderen zitten in een villa in een westers land, terwijl ze zelf nog in China door werken, maar met een verblijfsvergunning achter de hand, mocht de nood aan de man komen. Hun aantal is onbekend, maar het zou om enkele tienduizenden functionarissen van de Partij gaan. Die nam in 2010 maatregelen tegen het fenomeen. Sommige categorie\u00ebn ambtenaren moeten hun paspoort bij hun chef in bewaring geven.Affaire-Bo XilaiBij de bevolking is het cynisme over de eigen leiders gevoed door de affaire-Bo Xilai, die het afgelopen jaar de Chinese politiek domineerde. De val van deze populaire, maar nu van corruptie en machtsmisbruik beschuldigde politicus is pijnlijk voor de Partij. Tot voor kort werd hij bewierookt, nu deugt hij totaal niet meer. Dat roept vragen op over het beoordelingsvermogen van de leiders. Wil het land het 'moreel leiderschap' gaan uitoefenen dat Yan Xuetong voor ogen staat dan zijn fundamentele, politieke hervormingen noodzakelijk. Maar in de afgelopen decennia is de Partij geconcentreerd geweest op machtsbehoud, dus minieme verandering.Nu jaren van structureel lagere economische groei in het verschiet liggen, zullen de interne spanningen nog verder toenemen. Het Westen moet eerder hopen dat China niet ontspoort dan vrezen dat het de wereldmacht grijpt - alle bestsellers daarover ten spijt. Dat het naast een economische, ook nog een politieke supermacht wordt, lijkt in het licht van het voorgaande vrijwel uitgesloten. Het Chinese 'model' is daarvoor simpelweg onvoldoende aantrekkelijk voor anderen.Dat ligt anders bij het Amerikaanse politieke systeem. Natuurlijk is daar allerlei kritiek op mogelijk, bijvoorbeeld op de wijze van financiering. Maar het behoeft nauwelijks betoog dat het wereldwijd over meer krediet beschikt dan dat van China. Neem alleen al het verschil in de manier waarop de hoogste leider wordt verkozen. Toekomstig president Xi Jinping verkreeg zijn functie door achter de schermen de juiste connecties op te bouwen, een ondoorzichtig proces waar welwillende buitenstaanders moeilijk enthousiasme over kunnen veinzen. In de VS mag de 20-jarige student Jeremy Epstein tijdens een rechtstreeks uitgezonden debat aan de presidentskandidaten kritisch vragen of hij straks wel op een baan kan rekenen. Welke van beide systemen op sympathie mag rekenen, ligt voor de hand.De VS vormen met al hun interne problemen niet langer de onaantastbare supermacht, die het land aan het begin van deze eeuw nog wel dacht te kunnen blijven. Maar het eigen 'verval', waar in de Amerikaanse media in het voorbije decennium uitgebreid over is gediscussieerd, moet ook weer niet worden overdreven, net zo min als de opkomst van China. Alle aandacht daarvoor heeft geleid tot overspannen denkbeelden, die nog maar weinig met de werkelijkheid te maken hebben. Zowel economisch, militair als politiek valt niet in te zien hoe de Verenigde Staten dit decennium hun koppositie aan China kunnen kwijtraken. Op 6 november kijken we dus niet de verkeerde kant op - de Amerikaanse presidentsverkiezingen blijven onze volle aandacht waard. Fokke Obbema is redacteur van de Volkskrant en schrijver van het boek China en Europa, dat volgend jaar februari verschijnt.MAAR WE ZIJN NU TOCH EEN MULTIPOLAIRE WERELD?De Verenigde Staten behoren niet als enige de gang van zaken in de wereld te bepalen, ook andere machtscentra moeten serieus worden genomen.Dat pleidooi voor een 'multipolaire wereld' was lange tijd voorbehouden aan landen die zich ergerden aan de Amerikaanse macht. Na het einde van de Koude Oorlog was de suprematie onmiskenbaar: de VS genoten in de jaren negentig op alle vlakken - economisch, militair, politiek - een straatlengte voorsprong. In een poging tegenspel te bieden, beleden de leiders van China en Rusland in 1997 hun geloof in een multipolaire wereld. Maar dat veranderde niets. In 2003 was het de Franse president Chirac, die het belang van een multipolaire wereldorde onderstreepte ter onderbouwing van zijn afkeer van de Amerikaanse oorlog tegen Irak. Hij haalde er de woede van de Britse premier Blair mee op zijn hals, die de multipolaire visie afdeed als 'gevaarlijk en destabiliserend'.Maar zes jaar later omarmden de VS het concept zelf. 'We proberen een multipolaire wereld te bouwen', zei vicepremier Biden in 2009. Die omarming van een begrip dat vooral tegen de VS werd gebruikt, valt niet los te zien van de economische recessie. Obama en de zijnen beseffen dat de VS het niet meer alleen af kunnen in de wereld. Dus werd van China gevraagd een grotere verantwoordelijkheid in de wereld te nemen en werd ook een voornamere rol voor de G20 toegejuicht.De voorsprong van de VS op de rest is niet meer zo groot en het Amerikaanse besef van het belang van bondgenoten is toegenomen. Maar die les in bescheidenheid kent wel grenzen. Conform de Amerikaanse cultuur is het geloof in het belang van de eigen rol nog altijd ongebroken. 'De Verenigde Staten zijn een onmisbaar land', zo omschreef Obama tijdens zijn laatste verkiezingsdebat de Amerikaanse rol in de wereld.EN DE ANDERE UITDAGERS VAN DE AMERIKANEN DAN?In de afgelopen decennia hebben zich vaker wereldmachten aangediend waarvan werd gedacht dat zij de VS naar de kroon konden steken. Zo joeg de Sovjet-Unie de westerse wereld schrik aan met een economische groei van gemiddeld 7 procent tussen 1946 en 1960. Commentatoren vreesden dat de kracht van de staatsgeleide economie zo groot zou kunnen blijken dat de VS zouden worden ingehaald, mogelijk aan het begin van de jaren zeventig. In werkelijkheid zakte de groei van de Sovjet-Unie in de jaren zestig naar iets meer dan 2 procent. De planeconomie die in de wederopbouwfase wel functioneerde, bleek bij gebrek aan marktmechanismes verregaand ineffici\u00ebnt.In de jaren tachtig was het Japan dat de Amerikaanse machtspositie zou gaan bedreigen. Niet alleen groeide het land sneller dan de VS, maar het kwetste ook het Amerikaanse zelfgevoel door met goedkope en zuinige auto's General Motors cum suis het leven zuur te maken. Het Japanse systeem week fundamenteel van het Amerikaanse af, omdat politiek en bedrijfsleven in Japan nauw samenwerkten. Daar moesten de VS wat van leren, meenden nogal wat commentatoren. Maar vanaf 1990, toen de Japanse 'vastgoedbubbel' leeg begon te lopen, is dat geluid verstomd. Inmiddels is het land derde in de economische pikorde, omdat het in 2010 door China werd gepasseerd.Afgaand op economische kracht zou de Europese Unie de voornaamste uitdager moeten zijn: de 27 lidstaten produceren jaarlijks nog altijd meer dan de VS, zelfs na jaren van crisis. Maar hun onderlinge verdeeldheid illustreert meteen ook waarom Europa op geopolitiek vlak niet als een supermacht wordt beschouwd. De plannen om tot een verdere integratie van de eurolanden te komen, betekenen een stap in de richting van een grotere eenheid. Maar niemand koestert de illusie dat daarmee ook de verdeeldheid tot het verleden zal gaan behoren.",
      "time": "3 november 2012, 00:00",
      "timeofday": "00:00",
      "title": "Een land met echte vrienden",
      "year": 2012
    },
    {
      "category": "Archief",
      "count": 53,
      "day": 2,
      "href": "http://www.volkskrant.nl/archief/hoeveel-natuur-kan-een-mens-aan~a2841697/",
      "month": 7,
      "text": "Er is een probleem met grote dieren. In Epe en andere dorpen op de Veluwe wroeten wilde zwijnen tuinen om, op de lokale wegen belanden ze op de motorkap van auto's. In Zandvoort zijn het damherten uit de Amsterdamse Waterleidingduinen die de rozenstruiken van de omwonenden opeten en ongelukken veroorzaken. Ganzen eten in de weilanden van de boeren en poepen rond vennetjes de schrale grond met zeldzame plantjes onder. En in de Oostvaardersplassen gaan edelherten, konikpaarden en heckrunderen zichtbaar dood.Het probleem is dat het goed gaat met grote dieren in Nederland. 'We hebben het bedje gespreid', zegt David Kleijn, ecoloog in Wageningen en onderzoeker naar populatiedynamieken. 'Herten, ree\u00ebn, zwijnen, ganzen, kraanvogels, ze profiteren van de door de landbouw toegenomen voedselrijkdom. En natuurgebieden zijn robuust genoeg geworden voor soorten die veel ruimte nodig hebben. Zoals de kraanvogel, zoals de zeearend. De ganzen profiteren daarnaast van de enorme hoeveelheid stikstof in Nederland. Ze zijn dol op het eiwitrijke gras op het boerenland.'En dan zijn er nog de soorten die profiteren van het natuurbeleid, van de verbindingen die zijn aangelegd tussen gebieden. 'Het zijn de eerste resultaten van het EHS-verhaal, van de ecologische hoofdstructuur', zegt Han Olff, hoogleraar ecologie in Groningen. Dassen, marters, otters, het zijn de eerste soorten die het goed gaan doen als je leefgebieden en verbindingen herstelt. Andere soorten volgen later.'Je kunt zeggen, zegt Sip van Wieren, universitair hoofddocent dierecologie in Wageningen, 'dat het goed gaat met grote, algemene soorten, vanwege de schaalvergroting in zowel de landbouw als de natuur.'En nu is er dus een probleem dat er nog niet eerder was: niet te weinig, maar te veel dieren. Althans, zegt David Kleijn, 'Een probleem in de ogen van veel mensen'.'Wat me opvalt', zegt Han Olff, 'is dat we ons drukker maken om soorten die toenemen dan om soorten die afnemen. Met de vlinder en vele andere soorten gaat het nog altijd steeds slechter, maar dat lijkt ons niet zo bezig te houden.'Dat heeft te maken, meent Olff, met de omvang van de dieren. 'Hoe groter de soort, hoe groter het probleem. Hoe groter de beesten, hoe meer we vinden dat we moeten ingrijpen. Hoe meer dieren in de buurt komen van onze eigen lichaamsgrootte, hoe meer we over ze gaan nadenken. Ik bedoel: met het roodborstje gaat het ook goed. Maar ik heb nog niemand horen zeggen dat het tijd wordt om het roodborstje te bestrijden.'Volgens Olff kun je de grens trekken bij de das en de vos. 'Dat het goed gaat met de bosmuis en de veldmuis, dat vinden we geen enkel probleem. Sterker: we weten het niet eens. Zelfs met de boommarter en de steenmarter, waar het ook beter mee gaat, kunnen we goed leven, zolang ze niet bij ons op zolder gaan zitten. De das en de vos, dat gaat nog net, al begint hier de problematische relatie al. Maar bij herten en wilde zwijnen gaan we andersom denken.'Mooi voorbeeld, vindt Olff: 'Voor de dassen hebben we tunnels gemaakt, om ze te beschermen tegen mensenverkeer. Maar als herten en wilde zwijnen de weg willen oversteken, moeten mensen worden beschermd, vinden we. Terwijl het voor een hert toch ook niet prettig is om geschept te worden door een auto.'Radicale breukTwintig jaar geleden was de situatie nog overzichtelijk. De paar edelherten en wilde zwijnen in Nederland zaten veilig opgesloten op de Veluwe, damherten liepen nog niet in het wild rond en in de Oostvaardersplassen was de ontroering groot toen de eerste grauwe ganzen besloten om er te broeden, nadat ze tientallen jaren eerder waren uitgeroeid. Het waren ook de jaren dat de eerste grote grazers, Schotse hooglanders, konikpaarden, heckrunderen, galloways, in natuurgebieden werden ge\u00efntroduceerd. Dat was toen spannend en eng, maar tegenwoordig, zegt Han Olff, 'komt ieder wandelend gezin weleens een koe of een paard tegen in de natuur. We zijn al veel meer gewend dan twintig jaar geleden.'Het is geen toeval dat de omslag begin jaren negentig kwam. Het fameuze Natuurbeleidsplan, dat in ieder geval tot vorig jaar de leidraad was in het Nederlandse natuurbeleid, trad toen in werking. Dat plan betekende een radicale breuk met het verleden. Niet langer was het krampachtig conserveren van de laatste restjes natuur het uitgangspunt, maar het idee dat de natuur het ook zelf zou kunnen doen. Als gebieden maar groot genoeg waren, en met elkaar en met het buitenland verbonden werden, zou de dynamiek terugkeren en de achteruitgang van het aantal dier- en plantensoorten vanzelf stoppen.Het ultieme streven van deze offensieve strategie: de terugkeer van complete ecosystemen, van echte natuur dus, inclusief de toppredatoren, die bovenaan de voedselketen staan, zoals de lynx, de wolf, de zeearend. De ecologische hoofdstructuur, die nu al jarenlang gestaag wordt aangelegd, is een direct uitvloeisel van dat plan. Het is duidelijk: niet iedereen was ervan op de hoogte dat het al die tijd de bedoeling was dat in het dichtbevolkte - en extreem agrarische - Nederland, echte natuur zou terugkeren.En nu, twintig jaar later, lijkt het project tegen zijn grenzen op te lopen. Han Olff: 'Ik vind zelf dat je moet denken op het niveau van ecosystemen. Dat kunnen we ook heel goed bij de kleine soorten, bij de planten gaat het heel goed. Maar als het gaat om grote beesten lukt het steeds minder goed. Ik weet niet of we de wolf en de lynx nog gaan halen. Terwijl deze dieren juist een heel nuttige invloed kunnen hebben, ook bij het terugdringen van overlast.''Je kunt hier moeilijk wetenschappelijke uitspraken over doen', zegt Sip van Wieren. 'Dit is toch een kwestie van: wat vind je? Vind je dat beesten de ruimte moeten krijgen, ook in je eigen domein, in je tuin of in je akker. Of vind je dat die twee werelden weer volledig gescheiden moeten worden? Vanuit die laatste optiek is de Veluwe zo lek als een mandje.'Volgens Van Wieren is 'de geest uit de fles' en zal het nog niet meevallen om de situatie weer terug te draaien, ondanks de 'politieke wind' van nu en 'de dominante boerenlobby'.Animo om te jagen'De mentaliteit is wel degelijk veranderd, in twintig jaar tijd. De stedeling heeft de nieuwe natuur omarmd, die wil wat zien als hij de stad uitgaat, de natuur in. Daar komt bij: de rol van de jagers is flink afgenomen. De animo om te jagen is minder groot, dat is een wereldwijde ontwikkeling. In Frankrijk zijn het voornamelijk nog oudere mannen. Op de Veluwe neemt het aantal zwijnen toe, het aantal jagers nauwelijks. En de neiging om in te grijpen bij schade is ook kleiner geworden. Jagers zijn niet meer zo makkelijk in te zetten, dat zie je nu bij de ganzen.'Volgens Van Wieren zitten jagers 'in de verdrukking.' 'Ze hebben de publieke opinie tegen zich en vertonen angstig gedrag. Daarom zijn ze zich gaan profileren als populatiebeheerders, ze hebben allerlei verplichtingen op zich genomen die ze helemaal niet aankunnen. In andere landen zeggen jagers gewoon: wij doen het voor de hobby, en om te oogsten uit de natuur.''De maatschappij is veranderd,' meent Femmie Kraaijeveld-Smit, beleidsmedewerker 'in het wild levende dieren' van de Dierenbescherming. 'Het beleid wordt nog wel bepaald door boeren, jagers en natuurbeheerders, maar ze zien daarbij een trend in de maatschappij over het hoofd: in de stad realiseert men zich steeds meer dat dieren ook bewust zijn van pijn en stress, dat je daar niet zomaar in kunt gaan schieten. Deze mensen worden vaak gezien als bunnyhuggers, als mensen die er geen verstand van hebben. Maar de trend wordt alleen maar groter.'Het gevolg is polarisatie. Enerzijds neemt met de toename van het aantal dieren de roep om ingrijpen toe, anderzijds wordt het protest daartegen heftiger. Want ook dierenbeschermers richten zich bij voorkeur op grote dieren. Han Olff: 'Hoe groter de dieren, hoe meer we ook gaan nadenken over hun welzijn.'Dat verklaart de jaarlijkse rituele dans rondom dezelfde thema's, waarbij vooral de radicalere dierenbeschermers zich roeren. Femmie Kraaijeveld-Smit: 'De uitersten in het debat houden elkaar in een houdgreep. Als je altijd, per definitie, tegen populatiebeheer bent, kan dat averechts werken. Voor alle duidelijkheid: de Dierenbescherming is voor het 'nee, tenzij-principe'. Dat betekent dat dieren niet worden gedood, tenzij er echt geen andere oplossing is om serieuze overlast weg te nemen.'Het beste voorbeeld voor de schizofrene omgang met wilde dieren is te vinden op de Veluwe, vindt de Nijmeegse natuur- en milieufilosoof Martin Drenthen. Ieder jaar rond deze tijd begint daar de afschot van ongeveer 80 procent van het aantal wilde zwijnen, althans, dat is het streven.Drenthen: 'Die afschot vindt vooral plaats op het midden van de Veluwe, om de mensen in de dorpen in de omgeving er zo weinig mogelijk mee te confronteren. Maar het gevolg is dat de zwijnen vluchten naar de randen van de Veluwe en in diezelfde jachtvrije dorpen terecht komen. En daar brengen ze vooral overlast. En klinkt de roep om maatregelen. Zo vererger je door overgevoeligheid juist het probleem.'JachtwildMaar hoe nu verder? Hoeveel in het wild levende dieren kan onze maatschappij verdragen? En hoe bestrijd je de overlast? Sip van Wieren: 'Het wordt tijd dat er eens een paar scenario's worden besproken met alle relevante maatschappelijke organisaties.'Uitgangspunt bij Sip van Wieren, en bij Han Olff en Martin Drenthen is daarbij dat het wel iets 'toleranter' mag. Han Olff: 'Het is bijvoorbeeld hypocriet en fout om wilde zwijnen te blijven opsluiten op de Veluwe. Dat beest wordt zijn identiteit afgepakt, door al die rasters. En hij past qua ecologie in veel meer delen van het land. Bovendien is het een fantastische soort, met belangrijke effecten op het ecosysteem.'Martin Drenthen: 'Het wilde zwijn leefde hier al voordat wij hier waren. Het is een inheemse soort die hoort bij dit land en zich thuis voelt in het hele land.'Johan Thissen van de Zoogdiervereniging pleit al jaren voor meer leefgebieden voor wilde zwijnen, en er zitten ook al illegale zwijnen in delen van Limburg, Gelderland en Utrecht. 'Maar je moet wel realistisch zijn: je moet de dichtheden laag houden. Dat betekent dus dat er een rol is weggelegd voor jagers. Er weer een hek omheen zetten, dat is geen goed idee.'In het concept van de nieuwe Natuurwet die eind dit jaar wordt behandeld, is het wilde zwijn voor het eerst aangemerkt als jachtwild. Dat is wat je noemt een paradox. De anti-jachtorganisaties zullen dit als slecht nieuws beschouwen, maar volgens Johan Thissen kan het juist de doorbraak betekenen naar een bredere verspreiding van het zwijn door Nederland; eindelijk verlost van de opsluiting op de Veluwe.De vereniging Het Edelhert bepleitte deze week iets dergelijks voor het edelhert. 'De Veluwe is niet de ideale biotoop voor het edelhert', zegt Bas Worm, vicevoorzitter van de vereniging. 'Van nature komt het edelhert voor in beek- en rivierdalen en het coulissenlandschap.' De vereniging zou willen dat ons grootste inheemse hoefdier weer zou kunnen leven in delen van Oost- en Zuid-Nederland. Worm wijst erop dat er in Nederland inmiddels tegen de honderdduizend ree\u00ebn rondlopen, 'zonder noemenswaardige problemen'. Dat de populaties edelherten vervolgens 'beheerd' moeten worden is evident, volgens Worm, wiens vereniging ook jagers in de gelederen telt. 'Je hebt ecologische dichtheden en maatschappelijke dichtheden, zeg ik altijd.'Meer in het algemeen vindt Worm dat het een mooi streven is dat 'mensen op meer plekken onverwacht dieren kunnen zien'. 'We zijn binnen een paar generaties vergeten dat er iets meer dan honderd jaar geleden overal in Nederland hoefdieren rondliepen. Dat besef is weggevaagd.'Worm gelooft ook niet in het opsluiten van damherten in de Amsterdamse Waterleidingduinen, en hij is niet de enige. 'Dan moet je hekken maken van zeker 2 meter 40, want zo hoog kunnen damherten springen', zegt Henk Revoort, secretaris van het Faunafonds, dat onder meer geld uitkeert aan boeren die schade ondervinden van beschermde dieren. 'Het is wel zo: als er geen hekken zijn, zul je de ergste overlast en schade moeten bestrijden. Dat betekent: populatiebeheer.'Daar is de Dierenbescherming het dus niet mee eens. Femmie Kraaijeveld-Smit: 'Voor grote hoefdieren is een hek wel een goed alternatief, mits geplaatst op de juiste plekken. Dan werken ze ook veel beter tegen verkeersoverlast dan afschot.'Natuurbeschermers zijn doorgaans niet dol op hekken, omdat het de migratie van soorten belemmert. 'Je wilt er geen dierentuin van maken', zegt Han Olff. Sip van Wieren: 'Het is een lastige discussie. Het is maar wat je persoonlijke tolerantie is voor de nabijheid van dieren. Zelf zou ik het wel leuk vinden, een damhert in mijn tuin. Maar ik vermoed dat ik niet representatief ben.'DierentuinnatuurMaar wat is er over van de gedachte dat de natuur het zelf kan reguleren? Berend Voslamber, ganzenonderzoeker in de Ooijpolder, houdt nog strikt vast aan dat idee. Hij zegde zijn lidmaatschap van Vogelbescherming Nederland op na het ganzenakkoord, waarin er sprake was van afschot van ganzen. Zijn standpunt is mede ingegeven door zijn ervaringen in de Ooijpolder, waar de populaties ganzen wel stabiliseren zonder jacht. 'De natuur doet hier haar werk', zegt hij.Ook de ecologen wijzen erop dat er aan de groei van iedere populatie een keer een eind komt. En door het verder gaan met het verbinden van natuurgebieden zou de natuur wellicht in grote delen van het land min of meer haar gang kunnen gaan, zoals dat in de Oostvaardersplassen nu gebeurt. Dat vereist wel dat het ecosysteem wordt gecompleteerd, door de wolf en de lynx bijvoorbeeld.Henk Revoort van het Faunafonds: 'Persoonlijk ben ik niet tegen de komst van wolven en lynxen. Niemand zal ze ooit zien en ze hebben een regulerend effect op andere soorten. Dus ja, laat de natuur zo veel mogelijk haar werk doen. Maar je moet wel je gezond verstand gebruiken. Je zult intussen overlast moeten blijven bestrijden.'Rust in het leefgebiedFemmie Kraaijeveld-Smit van de Dierenbescherming verkiest het Oostvaardersplassenmodel in ieder geval boven het Veluwemodel. 'In de Oostvaarderplassen heerst rust in het leefgebied, er worden alleen verzwakte dieren geschoten, als het nodig is, en zonder handelsbelang.'Maar veel wijst erop dat de koers gaat richting meer hoefdieren die ook buiten natuurgebieden kunnen leven, en meer afschot. Waarbij de jager als vervanger optreedt van de ontbrekende predators. En waarmee het klassieke beeld van de jager die oogst uit de natuur weer in zicht komt.Een gevoelige kwestie dus.Maar, zegt Martin Drenthen: 'Als je in het dichtbevolkte Nederland gezonde populaties dieren wilt hebben in de natuur, hoort de jacht er misschien wel bij. Dat is in landen als Canada en Amerika niet anders.'Drenthen vindt de kwestie jacht of geen jacht eigenlijk niet zo relevant. 'Dieren lijden, dat is de natuur. Interessanter is de vraag: waarom willen we natuur? En dus: geen dierentuinnatuur. Dat is, omdat wij de natuur juist waarderen als die ons confronteert met wat we niet zelf hebben gemaakt of niet zelf controleren. De toenemende vermenselijking van de natuur miskent die eeuwenoude fascinatie voor iets wat groter is dan de menselijke maat. Die vermenselijking duidt op vervreemding van de natuur en leidt tot allerlei praktische problemen. Zoals overgevoeligheid voor het leed van individuele dieren.''Het gaat er uiteindelijk om dat we leren te denken in populaties, niet in individuele dieren', meent ook Han Olff. 'Veel mensen vinden dat moeilijk. Daaraan zie je dat we steeds verder van de natuur zijn afgedreven. We hebben de neiging om dieren in de natuur te zien als huisdieren.'Op die manier, zegt Olff, raakt het grote doel uit zicht. 'Dat is dat we weer een compleet en gezond voedselweb terugkrijgen. En dat je die ecosystemen vervolgens beschermt.'",
      "time": "2 juli 2011, 00:00",
      "timeofday": "00:00",
      "title": "Hoeveel natuur kan een mens aan?",
      "year": 2011
    },
    {
      "category": "Archief",
      "count": 53,
      "day": 2,
      "href": "http://www.volkskrant.nl/archief/hoeveel-natuur-kan-een-mens-aan~a2461268/",
      "month": 7,
      "text": "Er is een probleem met grote dieren. In Epe en andere dorpen op de Veluwe wroeten wilde zwijnen tuinen om, op de lokale wegen belanden ze op de motorkap van auto's. In Zandvoort zijn het damherten uit de Amsterdamse Waterleidingduinen die de rozenstruiken van de omwonenden opeten en ongelukken veroorzaken. Ganzen eten in de weilanden van de boeren en poepen rond vennetjes de schrale grond met zeldzame plantjes onder. En in de Oostvaardersplassen gaan edelherten, konikpaarden en heckrunderen zichtbaar dood.Het probleem is dat het goed gaat met grote dieren in Nederland. 'We hebben het bedje gespreid', zegt David Kleijn, ecoloog in Wageningen en onderzoeker naar populatiedynamieken. 'Herten, ree\u00ebn, zwijnen, ganzen, kraanvogels, ze profiteren van de door de landbouw toegenomen voedselrijkdom. En natuurgebieden zijn robuust genoeg geworden voor soorten die veel ruimte nodig hebben. Zoals de kraanvogel, zoals de zeearend. De ganzen profiteren daarnaast van de enorme hoeveelheid stikstof in Nederland. Ze zijn dol op het eiwitrijke gras op het boerenland.'En dan zijn er nog de soorten die profiteren van het natuurbeleid, van de verbindingen die zijn aangelegd tussen gebieden. 'Het zijn de eerste resultaten van het EHS-verhaal, van de ecologische hoofdstructuur', zegt Han Olff, hoogleraar ecologie in Groningen. Dassen, marters, otters, het zijn de eerste soorten die het goed gaan doen als je leefgebieden en verbindingen herstelt. Andere soorten volgen later.'Je kunt zeggen, zegt Sip van Wieren, universitair hoofddocent dierecologie in Wageningen, 'dat het goed gaat met grote, algemene soorten, vanwege de schaalvergroting in zowel de landbouw als de natuur.'En nu is er dus een probleem dat er nog niet eerder was: niet te weinig, maar te veel dieren. Althans, zegt David Kleijn, 'Een probleem in de ogen van veel mensen'.'Wat me opvalt', zegt Han Olff, 'is dat we ons drukker maken om soorten die toenemen dan om soorten die afnemen. Met de vlinder en vele andere soorten gaat het nog altijd steeds slechter, maar dat lijkt ons niet zo bezig te houden.'Dat heeft te maken, meent Olff, met de omvang van de dieren. 'Hoe groter de soort, hoe groter het probleem. Hoe groter de beesten, hoe meer we vinden dat we moeten ingrijpen. Hoe meer dieren in de buurt komen van onze eigen lichaamsgrootte, hoe meer we over ze gaan nadenken. Ik bedoel: met het roodborstje gaat het ook goed. Maar ik heb nog niemand horen zeggen dat het tijd wordt om het roodborstje te bestrijden.'Volgens Olff kun je de grens trekken bij de das en de vos. 'Dat het goed gaat met de bosmuis en de veldmuis, dat vinden we geen enkel probleem. Sterker: we weten het niet eens. Zelfs met de boommarter en de steenmarter, waar het ook beter mee gaat, kunnen we goed leven, zolang ze niet bij ons op zolder gaan zitten. De das en de vos, dat gaat nog net, al begint hier de problematische relatie al. Maar bij herten en wilde zwijnen gaan we andersom denken.'Mooi voorbeeld, vindt Olff: 'Voor de dassen hebben we tunnels gemaakt, om ze te beschermen tegen mensenverkeer. Maar als herten en wilde zwijnen de weg willen oversteken, moeten mensen worden beschermd, vinden we. Terwijl het voor een hert toch ook niet prettig is om geschept te worden door een auto.'Radicale breukTwintig jaar geleden was de situatie nog overzichtelijk. De paar edelherten en wilde zwijnen in Nederland zaten veilig opgesloten op de Veluwe, damherten liepen nog niet in het wild rond en in de Oostvaardersplassen was de ontroering groot toen de eerste grauwe ganzen besloten om er te broeden, nadat ze tientallen jaren eerder waren uitgeroeid. Het waren ook de jaren dat de eerste grote grazers, Schotse hooglanders, konikpaarden, heckrunderen, galloways, in natuurgebieden werden ge\u00efntroduceerd. Dat was toen spannend en eng, maar tegenwoordig, zegt Han Olff, 'komt ieder wandelend gezin weleens een koe of een paard tegen in de natuur. We zijn al veel meer gewend dan twintig jaar geleden.'Het is geen toeval dat de omslag begin jaren negentig kwam. Het fameuze Natuurbeleidsplan, dat in ieder geval tot vorig jaar de leidraad was in het Nederlandse natuurbeleid, trad toen in werking. Dat plan betekende een radicale breuk met het verleden. Niet langer was het krampachtig conserveren van de laatste restjes natuur het uitgangspunt, maar het idee dat de natuur het ook zelf zou kunnen doen. Als gebieden maar groot genoeg waren, en met elkaar en met het buitenland verbonden werden, zou de dynamiek terugkeren en de achteruitgang van het aantal dier- en plantensoorten vanzelf stoppen.Het ultieme streven van deze offensieve strategie: de terugkeer van complete ecosystemen, van echte natuur dus, inclusief de toppredatoren, die bovenaan de voedselketen staan, zoals de lynx, de wolf, de zeearend. De ecologische hoofdstructuur, die nu al jarenlang gestaag wordt aangelegd, is een direct uitvloeisel van dat plan. Het is duidelijk: niet iedereen was ervan op de hoogte dat het al die tijd de bedoeling was dat in het dichtbevolkte - en extreem agrarische - Nederland, echte natuur zou terugkeren.En nu, twintig jaar later, lijkt het project tegen zijn grenzen op te lopen. Han Olff: 'Ik vind zelf dat je moet denken op het niveau van ecosystemen. Dat kunnen we ook heel goed bij de kleine soorten, bij de planten gaat het heel goed. Maar als het gaat om grote beesten lukt het steeds minder goed. Ik weet niet of we de wolf en de lynx nog gaan halen. Terwijl deze dieren juist een heel nuttige invloed kunnen hebben, ook bij het terugdringen van overlast.''Je kunt hier moeilijk wetenschappelijke uitspraken over doen', zegt Sip van Wieren. 'Dit is toch een kwestie van: wat vind je? Vind je dat beesten de ruimte moeten krijgen, ook in je eigen domein, in je tuin of in je akker. Of vind je dat die twee werelden weer volledig gescheiden moeten worden? Vanuit die laatste optiek is de Veluwe zo lek als een mandje.'Volgens Van Wieren is 'de geest uit de fles' en zal het nog niet meevallen om de situatie weer terug te draaien, ondanks de 'politieke wind' van nu en 'de dominante boerenlobby'.Animo om te jagen'De mentaliteit is wel degelijk veranderd, in twintig jaar tijd. De stedeling heeft de nieuwe natuur omarmd, die wil wat zien als hij de stad uitgaat, de natuur in. Daar komt bij: de rol van de jagers is flink afgenomen. De animo om te jagen is minder groot, dat is een wereldwijde ontwikkeling. In Frankrijk zijn het voornamelijk nog oudere mannen. Op de Veluwe neemt het aantal zwijnen toe, het aantal jagers nauwelijks. En de neiging om in te grijpen bij schade is ook kleiner geworden. Jagers zijn niet meer zo makkelijk in te zetten, dat zie je nu bij de ganzen.'Volgens Van Wieren zitten jagers 'in de verdrukking.' 'Ze hebben de publieke opinie tegen zich en vertonen angstig gedrag. Daarom zijn ze zich gaan profileren als populatiebeheerders, ze hebben allerlei verplichtingen op zich genomen die ze helemaal niet aankunnen. In andere landen zeggen jagers gewoon: wij doen het voor de hobby, en om te oogsten uit de natuur.''De maatschappij is veranderd,' meent Femmie Kraaijeveld-Smit, beleidsmedewerker 'in het wild levende dieren' van de Dierenbescherming. 'Het beleid wordt nog wel bepaald door boeren, jagers en natuurbeheerders, maar ze zien daarbij een trend in de maatschappij over het hoofd: in de stad realiseert men zich steeds meer dat dieren ook bewust zijn van pijn en stress, dat je daar niet zomaar in kunt gaan schieten. Deze mensen worden vaak gezien als bunnyhuggers, als mensen die er geen verstand van hebben. Maar de trend wordt alleen maar groter.'Het gevolg is polarisatie. Enerzijds neemt met de toename van het aantal dieren de roep om ingrijpen toe, anderzijds wordt het protest daartegen heftiger. Want ook dierenbeschermers richten zich bij voorkeur op grote dieren. Han Olff: 'Hoe groter de dieren, hoe meer we ook gaan nadenken over hun welzijn.'Dat verklaart de jaarlijkse rituele dans rondom dezelfde thema's, waarbij vooral de radicalere dierenbeschermers zich roeren. Femmie Kraaijeveld-Smit: 'De uitersten in het debat houden elkaar in een houdgreep. Als je altijd, per definitie, tegen populatiebeheer bent, kan dat averechts werken. Voor alle duidelijkheid: de Dierenbescherming is voor het 'nee, tenzij-principe'. Dat betekent dat dieren niet worden gedood, tenzij er echt geen andere oplossing is om serieuze overlast weg te nemen.'Het beste voorbeeld voor de schizofrene omgang met wilde dieren is te vinden op de Veluwe, vindt de Nijmeegse natuur- en milieufilosoof Martin Drenthen. Ieder jaar rond deze tijd begint daar de afschot van ongeveer 80 procent van het aantal wilde zwijnen, althans, dat is het streven.Drenthen: 'Die afschot vindt vooral plaats op het midden van de Veluwe, om de mensen in de dorpen in de omgeving er zo weinig mogelijk mee te confronteren. Maar het gevolg is dat de zwijnen vluchten naar de randen van de Veluwe en in diezelfde jachtvrije dorpen terecht komen. En daar brengen ze vooral overlast. En klinkt de roep om maatregelen. Zo vererger je door overgevoeligheid juist het probleem.'JachtwildMaar hoe nu verder? Hoeveel in het wild levende dieren kan onze maatschappij verdragen? En hoe bestrijd je de overlast? Sip van Wieren: 'Het wordt tijd dat er eens een paar scenario's worden besproken met alle relevante maatschappelijke organisaties.'Uitgangspunt bij Sip van Wieren, en bij Han Olff en Martin Drenthen is daarbij dat het wel iets 'toleranter' mag. Han Olff: 'Het is bijvoorbeeld hypocriet en fout om wilde zwijnen te blijven opsluiten op de Veluwe. Dat beest wordt zijn identiteit afgepakt, door al die rasters. En hij past qua ecologie in veel meer delen van het land. Bovendien is het een fantastische soort, met belangrijke effecten op het ecosysteem.'Martin Drenthen: 'Het wilde zwijn leefde hier al voordat wij hier waren. Het is een inheemse soort die hoort bij dit land en zich thuis voelt in het hele land.'Johan Thissen van de Zoogdiervereniging pleit al jaren voor meer leefgebieden voor wilde zwijnen, en er zitten ook al illegale zwijnen in delen van Limburg, Gelderland en Utrecht. 'Maar je moet wel realistisch zijn: je moet de dichtheden laag houden. Dat betekent dus dat er een rol is weggelegd voor jagers. Er weer een hek omheen zetten, dat is geen goed idee.'In het concept van de nieuwe Natuurwet die eind dit jaar wordt behandeld, is het wilde zwijn voor het eerst aangemerkt als jachtwild. Dat is wat je noemt een paradox. De anti-jachtorganisaties zullen dit als slecht nieuws beschouwen, maar volgens Johan Thissen kan het juist de doorbraak betekenen naar een bredere verspreiding van het zwijn door Nederland; eindelijk verlost van de opsluiting op de Veluwe.De vereniging Het Edelhert bepleitte deze week iets dergelijks voor het edelhert. 'De Veluwe is niet de ideale biotoop voor het edelhert', zegt Bas Worm, vicevoorzitter van de vereniging. 'Van nature komt het edelhert voor in beek- en rivierdalen en het coulissenlandschap.' De vereniging zou willen dat ons grootste inheemse hoefdier weer zou kunnen leven in delen van Oost- en Zuid-Nederland. Worm wijst erop dat er in Nederland inmiddels tegen de honderdduizend ree\u00ebn rondlopen, 'zonder noemenswaardige problemen'. Dat de populaties edelherten vervolgens 'beheerd' moeten worden is evident, volgens Worm, wiens vereniging ook jagers in de gelederen telt. 'Je hebt ecologische dichtheden en maatschappelijke dichtheden, zeg ik altijd.'Meer in het algemeen vindt Worm dat het een mooi streven is dat 'mensen op meer plekken onverwacht dieren kunnen zien'. 'We zijn binnen een paar generaties vergeten dat er iets meer dan honderd jaar geleden overal in Nederland hoefdieren rondliepen. Dat besef is weggevaagd.'Worm gelooft ook niet in het opsluiten van damherten in de Amsterdamse Waterleidingduinen, en hij is niet de enige. 'Dan moet je hekken maken van zeker 2 meter 40, want zo hoog kunnen damherten springen', zegt Henk Revoort, secretaris van het Faunafonds, dat onder meer geld uitkeert aan boeren die schade ondervinden van beschermde dieren. 'Het is wel zo: als er geen hekken zijn, zul je de ergste overlast en schade moeten bestrijden. Dat betekent: populatiebeheer.'Daar is de Dierenbescherming het dus niet mee eens. Femmie Kraaijeveld-Smit: 'Voor grote hoefdieren is een hek wel een goed alternatief, mits geplaatst op de juiste plekken. Dan werken ze ook veel beter tegen verkeersoverlast dan afschot.'Natuurbeschermers zijn doorgaans niet dol op hekken, omdat het de migratie van soorten belemmert. 'Je wilt er geen dierentuin van maken', zegt Han Olff. Sip van Wieren: 'Het is een lastige discussie. Het is maar wat je persoonlijke tolerantie is voor de nabijheid van dieren. Zelf zou ik het wel leuk vinden, een damhert in mijn tuin. Maar ik vermoed dat ik niet representatief ben.'DierentuinnatuurMaar wat is er over van de gedachte dat de natuur het zelf kan reguleren? Berend Voslamber, ganzenonderzoeker in de Ooijpolder, houdt nog strikt vast aan dat idee. Hij zegde zijn lidmaatschap van Vogelbescherming Nederland op na het ganzenakkoord, waarin er sprake was van afschot van ganzen. Zijn standpunt is mede ingegeven door zijn ervaringen in de Ooijpolder, waar de populaties ganzen wel stabiliseren zonder jacht. 'De natuur doet hier haar werk', zegt hij.Ook de ecologen wijzen erop dat er aan de groei van iedere populatie een keer een eind komt. En door het verder gaan met het verbinden van natuurgebieden zou de natuur wellicht in grote delen van het land min of meer haar gang kunnen gaan, zoals dat in de Oostvaardersplassen nu gebeurt. Dat vereist wel dat het ecosysteem wordt gecompleteerd, door de wolf en de lynx bijvoorbeeld.Henk Revoort van het Faunafonds: 'Persoonlijk ben ik niet tegen de komst van wolven en lynxen. Niemand zal ze ooit zien en ze hebben een regulerend effect op andere soorten. Dus ja, laat de natuur zo veel mogelijk haar werk doen. Maar je moet wel je gezond verstand gebruiken. Je zult intussen overlast moeten blijven bestrijden.'Rust in het leefgebiedFemmie Kraaijeveld-Smit van de Dierenbescherming verkiest het Oostvaardersplassenmodel in ieder geval boven het Veluwemodel. 'In de Oostvaarderplassen heerst rust in het leefgebied, er worden alleen verzwakte dieren geschoten, als het nodig is, en zonder handelsbelang.'Maar veel wijst erop dat de koers gaat richting meer hoefdieren die ook buiten natuurgebieden kunnen leven, en meer afschot. Waarbij de jager als vervanger optreedt van de ontbrekende predators. En waarmee het klassieke beeld van de jager die oogst uit de natuur weer in zicht komt.Een gevoelige kwestie dus.Maar, zegt Martin Drenthen: 'Als je in het dichtbevolkte Nederland gezonde populaties dieren wilt hebben in de natuur, hoort de jacht er misschien wel bij. Dat is in landen als Canada en Amerika niet anders.'Drenthen vindt de kwestie jacht of geen jacht eigenlijk niet zo relevant. 'Dieren lijden, dat is de natuur. Interessanter is de vraag: waarom willen we natuur? En dus: geen dierentuinnatuur. Dat is, omdat wij de natuur juist waarderen als die ons confronteert met wat we niet zelf hebben gemaakt of niet zelf controleren. De toenemende vermenselijking van de natuur miskent die eeuwenoude fascinatie voor iets wat groter is dan de menselijke maat. Die vermenselijking duidt op vervreemding van de natuur en leidt tot allerlei praktische problemen. Zoals overgevoeligheid voor het leed van individuele dieren.''Het gaat er uiteindelijk om dat we leren te denken in populaties, niet in individuele dieren', meent ook Han Olff. 'Veel mensen vinden dat moeilijk. Daaraan zie je dat we steeds verder van de natuur zijn afgedreven. We hebben de neiging om dieren in de natuur te zien als huisdieren.'Op die manier, zegt Olff, raakt het grote doel uit zicht. 'Dat is dat we weer een compleet en gezond voedselweb terugkrijgen. En dat je die ecosystemen vervolgens beschermt.'",
      "time": "2 juli 2011, 00:00",
      "timeofday": "00:00",
      "title": "Hoeveel natuur kan een mens aan?",
      "year": 2011
    },
    {
      "category": "Archief",
      "count": 50,
      "day": 2,
      "href": "http://www.volkskrant.nl/archief/-alle-partijen-zijn-min-of-meer-d66-geworden~a3264755/",
      "month": 6,
      "text": "Neem nou het Lente- akkoord, waarover de Tweede Kamer afgelopen dinsdag debatteerde. Voor socioloog Willem Schinkel was dat akkoord de zoveelste bevestiging van de stelling die hij sinds enige tijd verkondigt: dat politieke tegenstellingen in Nederland nauwelijks meer bestaan. Dat de bestaande partijen zich veel te weinig van elkaar onderscheiden. 'In iets meer dan 24 uur tijd hadden GroenLinks en de VVD elkaar gevonden. Moet je nagaan: GroenLinks, zo'n beetje de meest linkse partij die we hier hebben, kon in no time een akkoord sluiten met de VVD, zo'n beetje de meest rechtse partij. Een duidelijker bewijs dat politiek hier vooral probleemmanagement is, is nauwelijks denkbaar. Het wordt ook steeds letterlijk zo gezegd: 'We moeten onze verantwoordelijkheid nemen.'Maar dat is toch ook zo? Wat kun je daar voor bezwaar tegen hebben?'O, daar zijn heel veel bezwaren tegen aan te voeren. E\u00e9n bezwaar is dat dit type politiek uiteindelijk niet bevredigend is voor mensen. Dat het onvrede cre\u00ebert. Dat zag je heel goed in de jaren negentig onder Paars. Het ging goed met het land, de criminaliteit daalde, de koopkracht steeg. Toen kwam Pim Fortuyn en bleek er opeens een ontzettend groot ressentiment te bestaan tegenover de politiek. En dat had alles te maken met het feit dat politiek meer is dan alleen probleemmanagement.'Een 'angry mature man', noemde columnist/politicoloog Ren\u00e9 Cuperus hem in de Volkskrant. Een 'upcoming socioloog', schreef nrc.next. Zijn afgelopen voorjaar verschenen boek De nieuwe democratie werd in de media verwelkomd als briljant, pikant, scherpzinnig en nog zo wat lovende woorden. Schinkel, in zijn werkkamer aan de Rotterdamse Erasmus Universiteit: 'Nou, er zijn ook wel een paar wat meer gerontocratische recensies verschenen hoor.'Gerontocratisch staat niet in de Van Dale, maar Schinkel is dol op neologismen en 'gerontocratische recensies' klinkt beter dan 'zure stukjes van ouwe lullen'.Zelf is Willem Schinkel, geboren in Kampen en opgegroeid rond Rotterdam, van 1976. Een frisse dertiger. Van jongs af aan wist hij dat hij 'iets academisch' zou gaan doen. 'Dat is er met de paplepel ingegoten. Mijn vader heeft theologie en filosofie gedaan en mijn broer is historicus en filosoof. Mijn moeder heeft altijd gewerkt als secretaresse, maar ze heeft haar hele leven een grote interesse in taal gehad: ze leerde Zweeds, Hongaars, Italiaans. Er waren altijd filosofische discussies thuis, er was veel aandacht voor logica en voor taal.'Nieuwe concepten ontwerpen, dat ziet hij als zijn wetenschappelijke taak. Concepten die nieuwe perspectieven genereren en die alternatieven bieden voor de huidige politiek en de huidige democratie. Schinkel schiet ze in zijn boek af met zinnen die geen tegenspraak dulden. 'Bij ons is democratie vooral een lifestyle, een air van kapitalistische keuzevrijheid en morele superioriteit', schrijft hij bijvoorbeeld. En: 'Het Nederlandse politieke bestel ruikt naar rottend vlees.'Eerst dat rottende vlees maar. Waarom is het zo erg dat onze politieke partijen allemaal ongeveer hetzelfde met het land voorhebben?'Het punt is dat politiek veel meer moet zijn dan alleen probleemmanagement. Politiek is ook de articulatie van de meest fundamentele verschillen die tussen mensen bestaan. En van de meest fundamentele machtsverschillen. Die moet je niet onderdrukken of wegmoffelen. Mensen hebben niet expliciet in de gaten dat de ideologische verschillen van vroeger zijn verdwenen en dat we bestuurd worden door een dominante elite met dominante belangen.'Het kwalijke van politiek als probleemmanagement is juist die zogenaamde ideologische neutraliteit. Er wordt gedaan alsof politiek neutraal is, maar dat is absoluut niet het geval. Wat ik probeer duidelijk te maken, is dat ons huidige politieke systeem nauw is verbonden met een economisch systeem waarover veel kritische dingen te zeggen zijn en dat sterk ideologisch geladen is.'Die ideologie van 'er is geen ideologie meer': dat is eigenlijk de laatst overgebleven ideologie. Maar het is dus w\u00e9l een ideologie. De idee dat er geen alternatief is voor de mondiale economie waar wij nu in zitten, is extreem ideologisch. Die ideologie bestaat nu een paar decennia, maar hij zal er echt niet altijd blijven en is er ook lang niet altijd geweest.'En die ideologie heet neoliberalisme.'Ja; ik heb het in mijn boek ook wel over 'neoliberaal communautarisme', omdat tegelijkertijd de gemeenschap op een bepaalde manier benadrukt wordt, maar neoliberalisme mag ook. Zelf gebruik ik graag het woord 'kredietgeloof'. De cultuurfilosoof Walter Benjamin heeft eens gezegd dat het kapitalisme een religie zonder dogma is, een religie van pure verschulding. Daar is mijn idee van het kredietgeloof ook op gebaseerd.'Ons leven is eigenlijk een leven in de min, we staan permanent in het rood, de schuld hangt als een blok aan ons been. Ik heb net een zoontje, mijn eerste kind, hij is nu twee maanden oud. Zo'n nieuw kind voegt extra schuld toe. Op hem rust nu al een zware hypotheek, want 'zijn' is tegenwoordig 'onderpand zijn'. Hij is burger van een land dat schuld uit heeft staan. En voor alles wat hij gaat doen, zal hij zelf ook schulden aangaan. Een huis kopen, studeren. Elk hoofd van de bevolking heeft een schuld en elk nieuw hoofd erbij is een schuld erbij.'Vorige week zaterdag publiceerde de Volkskrant een nieuw onderzoek van politicoloog Philip van Praag. Hij voorspelt een tweestrijd tussen de SP en de VVD. Lijken die twee partijen nou zo enorm op elkaar?'Ik denk van wel. Ik zeg niet dat er helemaal geen verschillen zijn tussen politieke partijen, ik zeg alleen dat die verschillen nooit echt heel fundamenteel zijn; de Partij voor de Dieren is misschien de enige uitzondering. Er is geen partij die zegt: we moeten nu echt snel naar een heel ander economisch systeem. De SP ook niet. In het debat tussen Roemer en Pechtold, bij Nieuws-uur, zei Roemer letterlijk: we willen allebei hetzelfde, we willen allebei dat die economie zo snel mogelijk weer op gang komt. Stel je even voor: de leider van de Socialistische Partij wil dat deze economie zo spoedig mogelijk weer door kan gaan. Ik zou het normaler vinden als de leider van de Socialistische Partij een heel ander soort economie zou nastreven - een socialistische economie bijvoorbeeld. Maar de SP vindt dus precies hetzelfde als D66. D66, dat is typisch de partij van een niet-ideologische politiek. In feite zijn alle partijen in meer of mindere mate D66 geworden.'Waar stemt u op 12 september op?'Daar doe ik geen uitspraken over.'Dat is raar. In uw boek bent u zeer uitgesproken over de politiek, maar op wie u stemt mogen we niet weten?'Ik ben er heel erg van overtuigd dat het mijn taak is om perspectieven te bieden, maar niet om stemadviezen te geven. Ik vind dat mensen dat helemaal zelf moeten weten. Bovendien krijg je meteen ook een soort plaatsing: o, hij hoort daar en daar bij. Ik pleit in mijn boek voor een 'links van links' en ik schrijf dat wat bij ons tegenwoordig doorgaat voor links, de revolutionaire betekenis van dat woord uitholt. Bestaand links, daar ga ik me niet aan verbinden. En links van links kan trouwens ook rechts worden.'Maar u stemt wel?'Ook daar doe ik liever geen uitspraken over.'Heeft u tot dusver wel altijd gestemd?'Ik heb wel altijd gestemd, ja. Maar ik ben dus helemaal geen fan van het huidige stelsel van politieke partijen. Ik denk dat veel van die partijen geen idee hebben waarom ze nog bestaan. Dat geldt met name voor de grote partijen als de PvdA en het CDA en in toenemende mate ook voor een partij als GroenLinks, waar de fractieleider nu steeds zegt 'we moeten macht hebben' zonder inhoudelijk duidelijk te maken waarom dan precies.'Partijen die commissies laten nadenken over hun reden van bestaan, zetten de wereld op zijn kop. Je hebt idee\u00ebn en vervolgens doe je mee aan de verkiezingen: dat is de volgorde. Maar zeggen: jongens, we doen sowieso mee aan de verkiezingen en nu gaan we nog eens even heel goed nadenken met welk verhaal, dat slaat nergens op. Het is tekenend voor het hele stelsel, voor een tijdgeest waarin politici zeggen 'het regeerakkoord moet wel op \u00e9\u00e9n A4'tje passen'. Een maatschappij waarin de heersende opvatting is dat er geen alternatieven zijn voor hoe deze wereld grosso modo in elkaar zit.'Iemand die met visies komt die totaal afwijken van wat we nu doen, vinden we niet redelijk. Terwijl het anderzijds volkomen duidelijk is dat het zo niet verder kan. In 2050 leven twee miljard mensen in sloppenwijken. Dat zet een enorme druk op migratie, om maar iets te noemen. De ecologische crisis is iets waarover onder wetenschappers grote concensus bestaat, maar wij stoppen het weg. En omdat politici het idee hebben dat het hun taak is om te spiegelen wat mensen denken, stoppen zij het ook weg. Maar in een democratie moeten politici juist n\u00edet spiegelen wat de mensen denken.'Democratie is tegenwoordig een 'nagenoeg onbevraagde en daarmee bijna ondemocratische toestand', schrijft u.'Toen de Griekse premier Papandreou voorstelde om die verschrikkelijke maatregelen in Griekenland voor te leggen aan het volk, werd hij door iedereen weggehoond. Ook hier, zowel door Rutte als door Plasterk. Je zult het maar aan de mensen z\u00e9lf vragen - wat een belachelijk idee! Daaruit blijkt een enorme minachting voor de democratie. Die minachting wordt in Europa door links en rechts gedeeld. Je zag haar ook bij de referenda voor de grondwet.'Wat heeft u toen gestemd?'Ik heb destijds tegen de grondwet gestemd, wat meteen werd uitgelegd als een stem tegen Europa. Maar het was geen stem tegen Europa, het was een stem tegen een bepaald idee over hoe Europa ingericht zou moeten worden. En toen in Ierland na het eerste referendum een tweede referendum werd gehouden, over een verdrag waarvan Giscard d'Estaing notabene zei dat het maar een cosmetische wijziging was, werden de Ieren bijna bedreigd. Zo van: het is jullie democratische plicht om v\u00f3\u00f3r te stemmen. Een democratische plicht om voor te stemmen: dat is een contradictio in terminis.'Je ziet aan de ene kant dat democratie tegenwoordig heilig wordt verklaard - elke dictator die zichzelf respecteert laat zich democratisch kiezen - en anderzijds dat er een enorme minachting voor bestaat. Dat democratie achteloos wordt uitbesteed aan financi\u00eble markten en dat overal de zakenkabinetten opduiken. En dat leidt weer tot boze reacties. Kijk maar hoe nu in Griekenland die radicale partij Syriza opkomt. Ik wil ook de Grieken geen stemadvies geven, maar als ik Griek was, zou ik me goed kunnen voorstellen dat ik op die partij zou stemmen. Want het is natuurlijk belachelijk hoe de Grieken weggehoond worden, hoe steeds wordt gedaan of de hele situatie daar hun eigen schuld is.'Het volk is een resultante van de verkiezingen. Dat volk is niet \u00e9\u00e9n; wat het volk is, dat blijkt ergens via de democratie. Politici denken dat democratie neerkomt op nagaan wat het volk denkt en wil en vervolgens maatregelen treffen die daarop aansluiten. Dat populistische verlangen leeft niet alleen bij de PVV, het leeft bij alle partijen. Maar daarmee vatten ze hun taak niet goed op. Mensen vertegenwoordigen is ook hun belangen vertegenwoordigen, is zeggen: moeten we niet dit en dit gaan doen? Het is misschien niet leuk maar wel echt belangrijk, denk er eens over na, misschien kunnen we je verleiden. De omgekeerde richting.'We hebben altijd het idee gehad dat democratie verbonden is met heel fundamentele waarden: vrijheid, gelijkheid, solidariteit. Die democratie hebben wij vervolgens vervat in een bepaalde procedure - verkiezingen - en de meeste mensen denken: d\u00e1t is dus democratie: verkiezingen! Maar dan verwarren ze democratie met de procedure waarmee wij die democratie vorm willen geven. Je ziet wel initiatieven om op een andere manier over democratie na te denken; de G500 bijvoorbeeld, waar ik heel ambivalent over ben. Het is een soort partijpolitieke necrofilie, zou je kunnen zeggen; ze sluiten aan bij partijen die een beetje stervende zijn. En ook hun opvattingen zijn puur gedepolitiseerd. Ook zij zijn een soort D66, met van die retoriek over hoe we het land in de handen van onze kinderen achterlaten.'Er z\u00edjn toch problemen en die moeten toch opgelost worden?'Ja, maar die problemen zijn niet neutraal. Daar bestaat geen eenduidige mening over, en daar zul je dus altijd een politiek perspectief op moeten hebben. Je kunt niet op \u00e9\u00e9n manier naar de wereld kijken, want zo werkt het niet. Politiek heeft uiteindelijk te maken met de meest fundamentele spanning van het samenleven. Omdat we samenleven, is er spanning en is er machtsverschil. Er zijn altijd belangen. Dat bijvoorbeeld het klimaat wordt gezien als links issue, heeft te maken met het feit dat men denkt dat 'iets doen aan het klimaat' betekent dat de auto afgepakt wordt, of zo. En daar zit een zekere asymmetrie in, want waarom moet m\u00edjn auto worden afgepakt - niet dat ik een auto heb, maar goed - terwijl grote fabrieken lekker hun troep blijven uitstoten? Die vraag is niet overzichtelijk, voor mensen. Dus moet je belangrijke kwesties juist politiseren, omdat je alleen dan een goeie discussie kunt voeren over wat er moet gebeuren.'Maar er wordt in de politiek al zoveel tijd verdaan met heen en weer gepraat over niks.'Er wordt zeker enorm veel heen en weer gepraat over niks, maar dat is omdat men niet aan echt fundamentele issues raakt. Politiseren, daar bedoel ik niet mee: iedereen de hakken in het zand en bekvechten maar. Daar bedoel ik mee: grote visies op de toekomst ontwikkelen. Visies die aan onze vrijheid en solidariteit raken.'De tijd van de echte grote ideologie\u00ebn is toch voorbij?'De opvatting dat de tijd van de grote ideologie\u00ebn voorbij is, dat is op zichzelf een ideologie. Het is een beetje een opvatting uit de jaren tachtig. Natuurlijk kunnen er weer nieuwe, grote ideologie\u00ebn komen; ik zou niet weten waarom niet. Misschien was het probleem van de grote verhalen wel dat ze niet groot genoeg waren.'WILLEM SCHINKEL1976 Geboren in Kampen1995-2000 Studie sociologie aan de Erasmus Universiteit Rotterdam2000-2005 Aio in Rotterdam2005 Cum laude gepromoveerd op proefschrift Aspects of Violence2005-heden Universitair hoofddocent sociologie EURBoeken2007 Denken in een tijd van sociale hypochondrie. Naar een theorie voorbij de maatschappij2008 De gedroomde samenleving2010 Aspects of Violence. A Critical Theory2012 De nieuwe democratie. Naar andere vormen van politiek",
      "time": "2 juni 2012, 00:00",
      "timeofday": "00:00",
      "title": "'Alle partijen zijn min of meer D66 geworden'",
      "year": 2012
    },
    {
      "category": "Archief",
      "count": 51,
      "day": 8,
      "href": "http://www.volkskrant.nl/archief/-paar-voorlopers-kunnen-groot-verschil-maken~a3454859/",
      "month": 6,
      "text": "'De tragische branden in de textielfabrieken in Bangladesh laten ons zien welke rol het bedrijfsleven kan spelen', zegt Paul Polman, bestuursvoorzitter van Unilever. 'Nu we moeten constateren dat de overheid onvoldoende greep had op de veiligheid in de fabrieken, moeten wij als bedrijven onze inkoopmacht inzetten.'Polman, die zich al jaren inspant voor duurzame voedselproductie en een socialere wereld, is voor zijn wereldwijde ijver beloond met een plek in een zeer exclusieve groep experts. In opdracht van de Verenigde Naties denken ze na over een nieuwe set Millenniumdoelen voor na 2015, wanneer de deadline van de huidige Millenniumdoelen verstrijkt.Vorige week bracht de denktank zijn langverwachte advies uit. Het team van 27 prominente wereldburgers en -leiders onder leiding van de Britse premier David Cameron werd samengesteld door VN-baas Ban Ki-moon persoonlijk. De afgelopen negen maanden sprak dit High Level Panel met 5.000 organisaties en 300 grote bedrijven in 121 landen om idee\u00ebn te verzamelen. Het resultaat is een agenda die de oorspronkelijke Millenniumdoelen om armoede en honger te bestrijden integreert met klimaatdoelstellingen en ambities voor sociale gelijkheid en veiligheid. Van klassieke hulp lijkt nauwelijks nog sprake; de weg omhoog moet komen van economische ontwikkeling. Maar dan op een manier die niet ten koste gaat van het milieu of leidt tot meer sociale ongelijkheid.Er heerst veel scepsis over het nut van ontwikkelingswerk. Waarom moeten we eigenlijk nieuwe Millenniumdoelen opstellen?'Dit advies is een doorbraak in het denken over ontwikkelingssamenwerking omdat het een ge\u00efntegreerde visie op de toekomst biedt; het is feitelijk een moreel kompas voor ons allen. De oude Millenniumdoelen waren bestemd voor arme landen, nu gaat het om doelstellingen die de hele wereld aangaan: milieuvervuiling, klimaatverandering, voedselzekerheid, veiligheid, sociale gelijkheid en armoedebestrijding.'Nog steeds gaan bijna 1 miljard mensen elke dag met honger naar bed. Een groot deel van hen leeft inmiddels in nieuwe rijke landen als China en India. Een van de lessen die we hebben geleerd is dat het niet werkt om vanuit het rijke Westen overheden in arme landen te vertellen hoe ze dingen moeten aanpakken of zelfs op te leggen. We hebben niet genoeg invloed op overheden om verschil te maken. Je hebt ook bedrijven en de stem van burgers nodig. In India staan burgers op om te protesteren tegen de verkrachtingen, in de Arabische wereld hebben burgers laten weten genoeg te hebben van dictatuur en corruptie en in Bangladesh kunnen bedrijven nu het voortouw nemen.'Dat klinkt paradoxaal: bedrijven die de wereld moeten verbeteren. Zijn zij niet tegelijk de grote vervuilers en verbruikers, knijpen zij juist niet de arbeiders in arme landen uit?'Ban Ki-Moon heeft moed getoond door nu voor het eerst ook het bedrijfsleven aan tafel te vragen. Natuurlijk draait de wereld niet om multinationals - de meeste mensen in de wereld werken in kleine of middelgrote bedrijven - maar wij kunnen wel een belangrijke bijdrage leveren. Niet alleen zorgen we voor veel werkgelegenheid, maar we hebben ook de macht om die groei op een duurzame en sociale wijze te realiseren. De honderd grootste bedrijven in de wereld verbruiken 15 procent van alle landbouwproducten.'Wij hebben als Unilever in ons Sustainable Living Plan afgesproken dat voedsel in de toekomst volledig duurzaam moet worden gewonnen, dat we de levens van honderdduizenden boeren in arme landen gaan verbeteren en onze bijdragen leveren aan de toegang tot schoon water en gezonde voeding. Dankzij onze inspanningen sterven nu jaarlijks 3 miljoen kinderen minder kinderen aan diarree. Gewoon omdat ze nu hun handen kunnen wassen met zeep en schoon water.'Unilever is als een van de grootste multinationals ter wereld voorloper op het gebied van duurzaamheid. Het bedrijf, bekend van merken als Unox, Becel, Dove, Omo, Calv\u00e9 en Bertolli, scoort steevast hoog op gerenommeerde lijstjes van maatschappelijk verantwoorde bedrijven. Unilever werkt samen in het World Food Program (WFP) van de Verenigde Naties, het grootste voedselprogramma ter wereld, maar is ook actief in veel andere samenwerkingsverbanden met non-gouvernementele organisaties in arme landen. Niet voor niets werd Paul Polman gevraagd voor het panel, als enige representant van het internationale bedrijfsleven.Waarom zouden andere bedrijven Unilevers voorbeeld volgen?'Omdat onze aanpak werkt. Onze ambitie is de omzet verdubbelen en tegelijkertijd de impact op de samenleving verminderen. Het publiek ziet dat wij onze beloftes waarmaken, waardoor onze successen verder toenemen. Wij zijn er niet primair voor onze aandeelhouders, maar uiteindelijk voor de maatschappij. Korte- termijnwinst is niet alles. Misschien zijn de aandeelhouders niet elk kwartaal even tevreden, maar voor de lange termijn is dit de meest winstgevende aanpak. Dat zien ook andere bedrijven en daarom gaan ze ons voorbeeld volgen. Je hebt maar een paar voorlopers nodig om een groot verschil in de wereld te maken. Soms bepalen zelfs individuen de loop van de geschiedenis. Denk aan Jeanne d'Arc die in Orl\u00e9ans een kentering teweegbracht in de oorlog tegen de Engelsen. Of aan Rosa Parks die in 1955 weigerde haar zitplaats in de bus op te geven en zo een begin maakte aan het einde van de rassenongelijkheid in de Verenigde Staten.'Goede voorbeelden genoeg, maar in de praktijk nemen de problemen almaar toe. We zien woestijnen en zee\u00ebn vol plastic, meer overstromingen en toenemende sociale ongelijkheid.'De problemen zijn nu veel groter dan eind vorige eeuw, toen de Millenniumdoelen werden opgesteld. We hebben een miljard meer burgers op aarde, de economische groei is veel sneller gegaan dan gedacht. De schade aan het milieu is veel groter en etnische en religieuze spanningen maken de politieke verhoudingen veel complexer dan toen.'Tegelijkertijd is ook veel vooruitgang geboekt. Veel meer mensen dan verwacht zijn uit de armoede geklommen en burgers hebben zich kunnen verheffen dankzij de digitale revolutie. We moeten ons richten op die positieve wendingen en tegelijkertijd de problemen agressiever te lijf gaan. Zo stelt het panel voor dat bedrijven met een omzet van boven de 100 miljoen dollar verplicht rapporteren over ecologische schade die ze veroorzaken. Wat betreft de sociale ongelijkheid: die toename is zorgelijk en vraagt om nieuwe standaarden.'Zelfs in een rijk en ontwikkeld land als Nederland is geen sociale gelijkheid. Ook hier komen allochtonen moeilijk aan een baan of krediet om een bedrijf te beginnen. Hoe moet dat dan in landen met een veel hi\u00ebrarchischer samenleving of veel corruptie?'Het is inderdaad een illusie te denken dat de sociale verschillen in de wereld zullen verdwijnen. De socialistische heilstaat bestaat niet. Maar met goede voorzieningen kun je veel belemmeringen wegnemen. Ik kom niet uit een heel rijk milieu maar kon dankzij ons onderwijssysteem wel een goede opleiding volgen. Als ik als kind ziek was, kon ik naar de dokter. Publieke voorzieningen cre\u00ebren meer gelijkheid. Maar ook bijvoorbeeld toegang tot financiering, waar koningin M\u00e1xima zich zo voor inzet. Daarom is een holistisch plan nodig. Zoek de goede voorbeelden en cre\u00eber samenwerkingsverbanden tussen overheden, bedrijven en burgernetwerken om de oplossingen grootschaliger uit te rollen. Om effect te sorteren heb je eigenlijk maar een paar succesvolle coalities nodig.'Veel burgers begrijpen niet dat zij nu de prijs betalen voor de financi\u00eble crisis. In Zuid-Europa zit de helft van de jongeren zonder werk door de bezuinigingen.'Het probleem van de jeugdwerkloosheid in Europa heeft niets te maken met bezuinigingen en de crisis, maar met het gebrek aan competitiviteit van Europa. Op het moment dat we ons bezighouden met de flesjes olijfolie op de tafeltjes in restaurants vraag ik me af wat Europa aan het doen is. Hetzelfde wanneer Europa vasthoudt aan het gebruik van eerstegeneratiebiobrandstof terwijl inmiddels allang duidelijk is dat elders in de wereld mensen doodgaan van de honger als wij onze SUV's ermee blijven voltanken. Als ik zie hoeveel Europa besteedt aan het beschermen van zijn eigen landbouw terwijl daarmee Afrikaanse boeren de toegang tot de wereldmarkt wordt ontzegd, mag je best kritisch zijn. Dit continent telt slechts 10 procent van de wereldbevolking, dan moet je niet denken dat je competitief blijft als je verzuimt te investeren in R&D; en onderwijs. In Brussel is echt meer moed nodig, meer leiderschap. Maar ja, dan word je niet herkozen. Het loont meer om burgers te verleiden met kortetermijnbeloften.'Als de ontwikkelde Europese landen al niet eens in staat zijn hun kortetermijnbelangen opzij te schuiven, wat verwacht u dan van opkomende landen als China of fragiele staten als Liberia?'Dat is een terechte zorg. Daarom heeft de wereld dat morele kompas nodig. Dat moet in de nieuwe Millenniumdoelen tot uiting komen. De essentie is dat iedereen ervan overtuigd raakt het gemeenschappelijk belang boven het eigen belang te stellen. Zolang we dat niet kunnen, lukt het nooit. Dan ligt er straks een plan voor nieuwe Millenniumdoelen waarover iedereen het eens is, maar waarin eigenlijk niets staat.'Mijn grote zorg is het ontbreken van sociale cohesie. Met een jeugdwerkloosheid van bijna 60 procent dreigt een hele generatie van allerlei ontwikkeling te worden uitgesloten. Daarom kan dit niet te lang blijven duren. We moeten banen scheppen.'Als bedrijven wereldwijd niet voor miljarden aan belasting zouden ontwijken, kunnen overheden meer banen cre\u00ebren of in elk geval behouden?'Het debat over belastingontwijking moet over een andere boeg worden gegooid. Natuurlijk moeten bedrijven en burgers netjes belasting betalen, maar een economie functioneert ook niet als het te veel leunt op overheidsuitgaven. Misschien is de discussie over winstbelasting wel helemaal geen goed idee, maar moeten we praten over een heel ander systeem, dat recht doet aan inspanningen van bedrijven om het milieu te ontzien en mensen aan het werk te houden. Misschien moeten we wel belasting betalen aan de landen waar je de grondstoffen weghaalt of waar je arbeid inkoopt. Prikkel bedrijven duurzame palmolie af te nemen en beboet ze als ze dat niet doen. Dat zijn de juiste prikkels. Voor de goede orde; Unilever betaalt 27 procent winstbelasting. Meer dan de concurrenten.'U bent een rasoptimist?'Ik geloof in positieve ontwikkelingen. Als je alleen maar naar de negatieve dingen kijkt, kun je net zo goed van het dak springen. Het gaat om keuzen maken. Ik heb als bestuursvoorzitter van Unilever besloten mijn verantwoordelijkheid op te pakken. Ik kan ook thuis blijven zitten en nog een glaasje wijn inschenken of een lange fietsvakantie nemen. Dit is voor mij een goede invulling van mijn leven. Ik hoop dat steeds meer mensen zo'n keuze maken. Niet voor onszelf maar voor toekomstige generaties.'Verrijkt voedsel voor baby's en moedersEen groep bedrijven en wereldleiders zal vanaf 2020 jaarlijks een half miljard baby's en hun zwangere en zogende moeders in arme landen bijvoeden met verrijkt voedsel. Dit wordt vandaag bekendgemaakt op een bijeenkomst in Londen onder leiding van de Britse premier David Cameron in de aanloop naar de G8-top volgende week. Het initiatief komt van de Global Nutrition for Growth Compact, waaraan grote bedrijven als Unilever en chemiebedrijf DSM deelnemen. DSM maakt vandaag bekend 10 procent van deze ambitie voor zijn rekening te nemen door onder meer bestaande programma's voor de verrijking van voedsel met vitaminen en mineralen uit te bouwen. Zo wordt in Bangladesh gewone rijst vermengd met verrijkte rijstkorrels om ervoor te zorgen dat consumenten voldoende voedzame stoffen binnenkrijgen. 'We moeten af van dubbele standaarden', zegt Fokko Wientjes van DSM. 'In arme landen sterven miljoenen kinderen aan ondervoeding. Door het eenzijdige voedsel blijft het IQ gemiddeld met 10 tot 12 punten achter bij het niveau van gezonde kinderen in het Westen. Zo verliezen we hele generaties voor de toekomst.'Ook na 2015: MillenniumdoelenIn 2015 verloopt de deadline voor de Millenniumdoelen. In 2000 beloofden de wereldleiders gezamenlijk in de Verenigde Naties in vijftien jaar de honger en armoede in de wereld te hebben gehalveerd. In totaal acht doelen werden geformuleerd, waaronder het terugdringen van kindersterfte en infectieziekten als hiv en tuberculose, verbetering van de toegang tot onderwijs (vooral voor meisjes) en schoon water. Op veel punten is vooruitgang geboekt, maar armoede en honger zijn nog lang niet de wereld uit.In 2030 moet dat wel het geval zijn, vindt het High Level Panel on the Post-2015 Development Agenda, een internationale denktank die vorige week in opdracht van de hoogste baas van de Verenigde Naties een eerste aanzet gaf voor nieuwe Millenniumdoelen. De komende twee jaar moeten de lidstaten met deze input een definitieve brede sociale agenda opstellen, waarin ook klimaatdoelstellingen zitten.",
      "time": "8 juni 2013, 00:00",
      "timeofday": "00:00",
      "title": "'Paar voorlopers kunnen groot verschil maken'",
      "year": 2013
    },
    {
      "category": "Opinie",
      "count": 75,
      "day": 11,
      "href": "http://www.volkskrant.nl/opinie/het-debat-over-de-kunsten~a2449369/",
      "month": 11,
      "text": "Evelien Tonkens verwijt mij in haar column Goede kunst maakt ons mooier  dat ik het niet over smaak zou willen hebben. Dan heeft zij mijn  eerdere betoog toch niet goed gelezen of begrepen. Ik heb daarin beweerd  dat het kunstbeleid vrij zou moeten zijn van een smaakoordeel, met als  voorbeeld een compositietechniek die aan het verdwijnen is.Deze  techniek is op zichzelf vrij van smaak, hij kan immers op een bepaalde  wijze worden toegepast, pas dan komt het element van smaak op de  proppen. Maar het bestaan ervan is niet zonder belang (mijn thema was  ondermeer het muzikale erfgoed).Vervolgens heb ik het gehad over  \u201csmaak\u201d, want over welke smaak hebben wij het eigenlijk? Daartoe heb ik  een kantiaans onderscheid gemaakt, tussen de smaak voor het aangename  en het schone. Oh oh Cherso is dan uitsluitend de expressie van  lust, terwijl toneelstukken van Goos of Shakespeare tevens uitdrukking  zijn van het schone (ook als het over oorlog en dood gaat) en door de  distantie ten opzichte van de lusten dubbelzinnig en complex, net als  het leven.Het stijgt dan uit boven entertainment. Er is niets  mis met entertainment, maar het onderwerp hier is kunst, en voor het  kunstbeleid zou het goed zijn als we ons afvragen hoe wij ons willen  verhouden tot die verschillende smaakoordelen, wat het verband is met de  huidige stand van zaken in met name het taalonderwijs (zie ook het soms  tenenkrommend lage peil van de discussie op de sitel) en welke rol de  kunsten hierin kunnen spelen. Als we de discussie naar dit niveau kunnen  brengen dan hebben we een echt debat.Aanvulling op het debat over de kunsten en de kunstsubsidiesWoord voorafHet huidige debat in de media over de kunsten en de kunstsubsidies wordt nu steeds heftiger gevoerd, maar niet altijd op een kwalitatief hoog niveau; vaak mis ik de vereiste artistiek-inhoudelijke deskundigheid.De bijdragen in het debat zijn divers, je ziet natuurlijk de voorspelbare reacties over \u201ckunstenaars die met nietsdoen onze belastingcenten zitten op te strijken\u201d, maar gelukkig ook reacties van mensen die zich echt betrokken voelen bij de kunsten, en die open staan voor de modernisering van het kunstbeleid, waarbij ook de realiteit van de huidige financi\u00eble en economische crisis niet wordt weggemoffeld, maar waarin terecht betoogd wordt dat bezuinigingen op de kunsten in evenredigheid zouden moeten plaatsvinden, en in overleg en samenspraak met lui die verstand van zaken hebben, zoals bijvoorbeeld de kunstenaars zelf. Zoals dat in elke sector zou dienen te gebeuren.Hoewel betrokken bij het onderwerp, kan men tot zeer verschillende standpunten komen. Mijn zorg is dat die standpunten soms ingenomen worden zonder dat men zich werkelijk verdiept heeft in de materie. Wanneer het dan om politici gaat is dat extra zorgwekkend omdat zij nu eenmaal dichtbij het beleid staan. Maar er zijn ook reacties van wetenschappers die, omdat zij vooral vanuit hun eigen vakgebied redeneren en de meer specifieke artistiek-inhoudelijke kennis missen, soms vlak langs de kern van de zaak scheren. Hun betoog is dan bijna goed, maar dus net niet. En dat net niet is soms nog erger dan helemaal niet.Zo worden retorische of polemische uitspraken van kunstenaars letterlijk genomen, uit zijn verband gerukt of sterk overdreven. (Appel\u2019s vaak geciteerde uitspraak \u201cik rotzooi maar wat aan\u201d is daar een voorbeeld van, de man wist uiteraard zeer precies wat hij deed.) Verder worden bepaalde perioden en stijlen vanuit bijvoorbeeld een sociologisch of economisch perspectief becommentarieerd en uitvergroot, maar de artistiek-inhoudelijke betekenissen worden daarmee geweld aan gedaan. Met name de hedendaagse muziek heeft de laatste jaren ernstig te lijden gehad van halve of hele en soms zelfs kwaadaardige misvattingen. Zo getuigt de karakterisering van de muziek uit de periode van na de tweede wereldoorlog bij veel commentatoren van een dermate tenenkrommend gebrek aan kennis en goede smaak dat ik ook het ergste vrees voor hun opvattingen over de muziek uit de 18de en 19de eeuw.In onderstaand pamflet zal vooral vanuit mijn eigen vakgebied spreken, de klassieke muziek. Dat is goed verdedigbaar omdat de beoogde bezuinigingen vooral de podiumkunsten zullen raken en deze muziek maakt daar een groot deel van uit. Ik heb de afgelopen decennia als docent met talloze studenten gewerkt op het gebied van gehoortraining, harmonie, contrapunt, analyse en esthetiek. Ik houd mij bezig met muziek van de Middeleeuwen tot nu, dus met muziek over periode van zo\u2019n duizend jaar. Ik beoefen mijn vak, bewust meer vanuit een artistiek oogpunt dan vanuit wetenschappelijke hoek; dat wil zeggen als componist en muziektheoreticus, en niet als musicoloog. Dat verschil is niet iedereen even duidelijk \u2013 een musicoloog is een historicus en wetenschapper, die vooral werkt met feiten en objecten (partituren en handschriften). Een muziektheoreticus, musicus of componist werkt veel meer vanuit gekozen artistieke opvattingen, het gaat dan voor een belangrijk deel om een artistieke interpretatie. Dit verschil is niet alleen belangrijk, het is ook interessant, omdat het raakt aan een probleem dat momenteel actueel is: hoe we om moeten gaan met de spanning tussen het objectieve en het subjectieve. Juist nu, met de ontbinding in ons land van de grote religies en ideologie\u00ebn, maar ook met de onderlinge conflicten die hier bijhoren, nu \u00e9\u00e9n alles overkoepelende en samenbindende \u201cwaarheid\u201d ontbreekt, en er een veelheid aan opvattingen mogelijk is \u2013 juist nu is er behoefte aan een instrumentarium en een basis voor helder, effici\u00ebnt en effectief debat.In het pamflet richt ik mij tot alle deelnemers aan de discussie, ook tot diegenen die menen dat de kunst een \u201clinkse hobby\u201d is, en het subsidi\u00ebren ervan \u201cweggegooid geld\u201d. Het is dus een breed gehoor waar ik mij op richt, omdat uiteindelijk alle zaken die aan de orde komen elkaar raken. De lijvigheid van het pamflet is daarmee onontkoombaar. Het afserveren van de kunsten kan, zoveel is inmiddels duidelijk, met enkele goedgerichte oneliners \u2013 het verdedigen ervan, het uitleggen van de achtergronden, dit alles is een veelomvattende en daarmee complexe materie, die als je de zaken recht wilt doen om een afgewogen en complete formulering vraagt.Tot slot, aan de regering: kunstenaars zijn niet wereldvreemd, zij willen meedoen om hun steentje bij te dragen aan de oplossing van de crisis. Maar alleen op basis van de juiste expertise. Het is een mooie kans om het kunstbeleid echt te moderniseren, waarbij wat goed is voor de kunsten niet primair bepaald wordt door de uitgangspunten van de markt, maar vooral door de artistiek-inhoudelijke uitgangspunten van die kunsten. Als deze uitgangspunten deugen, dan komen we er financieel wel uit. Maak contact met kunstenaars, nodig ze uit en verdiept u zich in de specifieke achtergronden van hun vak.Den Haag, 5 november 2010,Cornelis de Bondt \u2013 componist, docent/co\u00f6rdinator theorie compositieafdeling Koninklijk Conservatorium-------------------------------------------------------------------------------------------------------1    Subsidie1.1    Het onderscheid tussen gemeenschapsgeld en privaat geld is complex.Een voorbeeld: Toen in 1989 Frank Sinatra in de Rotterdamse Ahoy een concert ging geven, kwam een van de organisatoren trots op het NOS journaal uitleggen dat dit zonder een cent subsidie gebeurde. Maar zou het nu echt zo zijn dat die 100.000 gulden die ondernemers indertijd moesten betalen voor de reservering van een tafel in de buurt van het podium uitsluitend uit hun eigen portemonnee kwam? Zouden deze zakenlieden werkelijk geen gebruik hebben gemaakt van de mogelijkheid om de kosten van hun belastingaanslag af te trekken, en is dat dan geen gebruik maken van gemeenschapsgeld?1.2    Commerci\u00eble evenementen zonder gemeenschapsgeld?Bij commerci\u00eble evenementen (voetbal, \u201cFrans Bauer in een voetbalstadion\u201d) wordt ook gebruik gemaakt van gemeenschapsgeld. Politie, brandweer, ambulances, openbaar vervoer, wegen, belastingvoordelen; bij voetbal de kosten van vandalisme. Voor de bouw van het Gelredome in Arnhem is door de provincie Gelderland (24 miljoen) en Europa (5,5 miljoen) bijna 30 miljoen euro subsidie verleend.1.3    Iedereen die zijn rotzooi op straat en lege flessen de natuur in gooit, die bushokjes en treinen bekladt, die moet z\u2019n muil houden over die \u201csubsidievretende kunstenaars\u201d.Zaken als vandalisme, vervuiling en zwerfafval kosten de gemeenschap een enorm bedrag. Onduidelijk is hoe groot precies, maar de schattingen ervan die ik op internet vind gaan tot anderhalf miljard euro per jaar, en dat is een veelvoud van de voorgestelde bezuinigingen op de podiumkunsten.1.4    Koekje van eigen deeg.Ook Geert Wilders leeft al 20 jaar op \u201cmijn belastingcenten\u201d, het salaris van PVV-parlementari\u00ebrs is ook een \u201clinkse hobby\u201d.1.5    Verhouding kunst en voetbal (meer koekjes van eigen deeg).Van het gemiddelde jaarsalaris van \u00e9\u00e9n eredivisievoetballer, rond de 350 duizend euro, kunnen twee elftallen \u201cklassieke\u201d componisten worden betaald. (Rond de 130 componisten ontvangen voor ongeveer 2 miljoen aan opdrachten via het Fonds voor de Podiumkunsten [FPK]).Zowel het rijk (b.v. via tv-rechten publieke omroep) als gemeenten en/of provincies (direct aan clubs of stadions) betalen in totaal voor honderden miljoenen subsidie aan de voetbalsport. Maar hoe en wat precies is volslagen onduidelijk. Terwijl de cijfers die aan de podiumkunsten worden besteed zo opvraagbaar zijn bij bovenstaand fonds [FPK], kon de gemeente Den Haag mij niet bij benadering zeggen hoeveel subsidie er bijvoorbeeld gaat naar de plaatselijke voetbalclub ADO Den Haag. Ik heb samen met een medewerker van de gemeente geruime tijd op de website door allerlei gegevens zitten struinen, maar geen begin van een idee. Het wordt nu onderzocht, \u201cwij bellen u terug\u201d.1.6    \u201cGoede kunst betaalt zichzelf\u201d / \u201cWaarom Frans Bauer niet en de Opera wel subsidie?\u201dDit zijn veelgehoorde argumenten. Zelfs minister Plasterk hanteerde vorig jaar de laatste vraag als verdediging van zijn 19% regeling voor eigen inkomsten van kunstinstellingen.Het zijn drogredenen. Sommige kunst wordt inderdaad, jaren later na het maken ervan, onderdeel van financi\u00eble processen op de (kunst)markt, maar dat betreft louter kunst die de vorm aanneemt van verhandelbare materie, en het gebeurt uitsluitend in specifieke gevallen, hetgeen alles met \u201cde markt\u201d te maken heeft en niet pers\u00e9 veel met de kunst zelf.Voor de autonome klassieke muziek bijvoorbeeld geldt dit NOOIT. Een klassiek muziekstuk is namelijk onstoffelijk, je kunt het niet beetpakken en dus niet verhandelen. Maar een cd wel, zult u zeggen \u2013 ja, maar dat is dus weer niet het kunstwerk zelf, het is alleen een digitale weergave ervan, zoals een boek met foto\u2019s van schilderijen ook een verhandelbaar object is.Het werk van een schrijver neemt de vorm aan van een verhandelbaar boek dat in vele exemplaren verkocht kan worden en waarvan de repliceerbaarheid de commerci\u00eble motor is. Een schilderij is eveneens een verhandelbaar object waarvan de handelsmogelijkheid nu juist in de niet-repliceerbaarheid ligt; het ding is uniek. Van een muziekcompositie zijn alleen de partituur en de eventuele opname op grammofoonplaat of cd verhandelbaar, maar het werk zelf wordt alleen \u201ctastbaar\u201d als het is te horen tijdens de uitvoering op enig moment op een bepaalde plek; het vervliegt in de tijd. Als het goed is krijgen de musici hiervoor betaald, voor de componist is er het auteursrecht; dit biedt in bepaalde gevallen financi\u00eble ruimte, maar in veel gevallen niet of pas veel later, en dan vooral voor de erven.De componist blijft toch een beetje het buitenbeentje dat hij overigens altijd al geweest is. Het werk van componisten blijkt zich slecht te lenen voor het in het regeerakkoord zo geprezen neoliberale marktsysteem. Mozart\u2019s positie aan de etenstafel van zijn werkgever, de aartsbisschop van Salzburg, was achter die van de kok; hij stond lager in de hi\u00ebrarchie.ConclusieEr moet onderscheid gemaakt worden tussen pure kunstvormen en louter entertainment. (Zie ook verderop, de paragraaf over Muziekpraktijk.) Voor de klassieke podiumkunsten geldt maar in zeer beperkte mate dat er op commerci\u00eble basis gewerkt kan worden. Ook in de VS gebeurt dit niet. Orkesten kunnen niet op louter commerci\u00eble gronden bestaan. cd-verkoop en radiorechten hebben niets met de podiumkunsten zelf te maken. Het zijn digitale weergaven, waarbij het geld vooral in de commerci\u00eble, veelal middle of the road popmuziek wordt verdiend. Ook experimentele popmuziek is commercieel vaak weinig aantrekkelijk. Met name veel freelance musici (klassiek, autonoom, pop) en componisten worden slecht betaald. Zelfs de best betaalden onder hen verdienen nauwelijks genoeg om van te leven, er moet altijd een andere baan bij. Verder kan het geen kwaad er nogmaals op te wijzen dat de waarde van de kunst zelf, dus los van eender welk economisch systeem, niet in geld is uit te drukken.1.7    SolidariteitUiteindelijk gaat het om solidariteit, inderdaad, een \u201clinkse hobby\u201d. We kunnen er met zijn allen in onze samenleving voor kiezen om bepaalde zaken gezamenlijk te betalen, dat maakt dat we zaken die wij van belang achten beter kunnen waarborgen, en bovendien is het wel zo effici\u00ebnt, het principe van verzekering is op die zelfde solidariteit gebaseerd. Zo draagt iedere belastingbetaler bij aan de hypotheekaftrek, aan huursubsidie, aan de bouw en onderhoud van ons wegennet, aan de ziekenzorg, de ouderenzorg, de pensioenen, het onderwijs, de (top)sport, en ga zo maar door. De kunsten maken hier een zeer bescheiden deel van uit. Niet iedereen neemt deel aan alles, maar het gaat om het geheel. Als wij \u00e9\u00e9n onderdeel opeens laten vallen, dan valt de solidariteit onder het geheel weg. Als een voor mij buitengewoon element in onze beschaving als de kunst financieel wordt overgelaten aan de luimen van de markt, dan zie ik niet in waarom ik nog zou moeten meebetalen aan de voetbalsport.2    Cultureel erfgoed2.1    Het muzikale erfgoed is onstoffelijk, het bestaat uit een levende muziekpraktijk.Het belang hiervan zal ik proberen duidelijk te maken aan de hand van de dreigende afbraak van de klassiek-autonome muziekpraktijk. Dat niet iedere politicus zich hiervan bewust is moge duidelijk worden aan de hand van het volgende citaat uit een ingezonden artikel van enkele jaren geleden inde Volkskrant van de huidige VVD-fractievoorzitter Stef Blok:(\u2026) Daarnaast hebben veel cultuuruitingen het karakter van \u201ccollectieve goederen\u201d: het belang is onbetwist, maar de kosten zijn niet aan bepaalde mensen toe te rekenen. Dit argument geldt voor monumentenzorg en musea: iedereen die door Amsterdam loopt geniet van de Westertoren of het Paleis op de Dam en zelfs als niemand kwam kijken naar de Nachtwacht of een Romeinse drinkbeker, dan nog is het verdedigbaar dat de overheid zorgt dat deze behouden blijven voor toekomstige generaties.Die Romeinse beker dus wel, maar waarom de muziek dan niet? Waarom moet het muzikale erfgoed wel via de markt worden geregeld? Blok heeft hier duidelijk niet over nagedacht, een uitleg derhalve.De klassieke muziekpraktijk is het muzikale bestanddeel van ons culturele erfgoed. Het betreft geen musea, kerken, schilderijen, boeken of beelden; geen vaste objecten die verhandelbaar zijn op de markt. Het is onstoffelijk, een levende praktijk; als gezegd: een uitvoering van een muziekstuk vervliegt in de tijd. De uitvoeringspraktijk is de organische verbinding tussen wat componisten en musici nu maken en de neerslag ervan uit het verleden zoals partituren, instrumenten, technieken en vaardigheden. De geschiedenis en de huidige praktijk van deze muziek, van Perotinus en Guillaume de Machault via Bach en Beethoven tot Pierre Boulez en Louis Andriessen, vormen \u00e9\u00e9n organisch geheel. Als ergens het belang van de historie duidelijk is, dan juist hier.De muziekpraktijk van de meerstemmige, klassieke muziek heeft een eeuwenoude traditie gebaseerd op de keten meester\u2013leerling, waarbij het vak, de ambacht van het muziek maken en schrijven wordt doorgegeven. Hiervoor is een schrijftaal ontwikkeld die maakt dat het werkelijk doorgronden van deze muzikale wereld pas echt mogelijk is als men dit muziekschrift beheerst.De waardering van de muzikale kwaliteit van zowel de composities als de interpretatie ervan, zijn mede gebaseerd op een grote mate van technisch vermogen. Dit is een groot verschil met bijvoorbeeld de waardering van de kwaliteit van popmuziek maar ook met die van de literatuur. Voor het lezen van boeken is een \u201cnormale\u201d schoolopleiding voldoende, maar voor de genoteerde muziek is een speciale opleiding noodzakelijk. In de wereld van de pop is de beheersing van het muziekschrift absoluut geen vereiste, hier heersen andere normen en technieken. NB! Het gaat er hierbij niet om of die technieken meer of minder waard zijn, het gaat erom dat ze anders zijn en dat er dus ander beleid op van toepassing zou moeten zijn.2.2     De praktijk van genoteerde, veelal meerstemmige muziek is inmiddels zo\u2019n duizend jaar oud.Het is een kunstvorm die uniek is voor onze Europese cultuur, de cultuur waarvan de partijen waarop de nieuwe regering is gebaseerd vinden dat die beschermd zou moet worden.Een essentieel onderdeel van deze muziekpraktijk wordt gevormd door de zogenaamde principes van de stemvoering. Een belangrijke discipline waarin componisten en musici zich bekwamen om deze principes onder de knie te krijgen is het contrapunt. Het is een domein van disciplines en technieken, met een geschiedenis van inmiddels zo\u2019n duizend jaar, dat zich onttrekt aan de smaak.Wanneer de klassieke muziek wordt overgelaten aan de marktwerking dan zal de techniek van het contrapunt op termijn verdwijnen.Dat is geen loze aankondiging, maar een vaststelling van een proces dat feitelijk al jaren aan de gang is. In de commerci\u00eble muziek speelt deze techniek geen enkele rol, het is te \u201celitair\u201d en commercieel niet interessant. Ook in de populaire composities uit klassieke muziek, de music of the millions is deze techniek van ondergeschikt belang. En het is juist deze techniek die maakt dat Boulez en Bach veel meer te maken hebben met elkaar dan af en toe een politicus of econoom meent te moeten stellen. De invloed die deze muziekpraktijk als geheel overigens heeft gehad op de popmuziek moet niet onderschat worden \u2013 zonder de ontwikkelingen van bijvoorbeeld Stockhausen op het gebied van elektronische muziek, en zonder de minimal music van Steve Reich en Louis Andriessen, had die popmuziek er anders uitgezien.Er zitten op dit moment nog vele gaten in de kennis van die praktijk, aan de periode van Renaissance en Barok valt nog veel te onderzoeken en van met name de Middeleeuwse muziek weten we nog lang niet alles, maar wel steeds meer. Er is de afgelopen decennia veel onderzoek gedaan en het is interessant om te zien hoe dit onderzoek en de hieruit voortkomende muziekpraktijken uit de verschillende perioden en muziekstijlen met name de nieuwe muziek zijn gaan be\u00efnvloeden.Op het gebied van de muziekpraktijk valt zeer veel te verbeteren, de periode van duizend jaar is op onevenwichtige wijze vertegenwoordigd in de subsidi\u00ebring, maar het afschaffen van een groot deel van de Klassieke, Romantische en Hedendaagse muziekpraktijk zal enorme repercussies hebben op de praktijk als geheel. Met de beoogde maatregelen van het nieuwe kabinet wordt deze duizend jaar oude canon feitelijk op termijn afgeschaft, een daad waarvoor die vermaledijde Taliban in Afghanistan onmiddellijk zouden tekenen.2.3     DiversiteitDiversiteit is een groot goed in de klassieke muziek, en op dit gebied is in het kunstbeleid nog een wereld te winnen. Het zou mooi zijn als we de huidige crisis zouden gebruiken om het totale beleid te moderniseren, door het af te stemmen op de praktijk van de volle tien eeuwen. Er is zoals hiervoor betoogd nog zeer veel te onderzoeken en uit te vinden binnen het rijke gebied van deze muziek. Van groot belang is hierbij de onderlinge verbanden binnen de diversiteit van de verschillende perioden en stijlen in het oog te houden. Dus niet alleen denken in geografische spreiding \u2013 elke provincie zijn eigen orkest \u2013 maar veeleer denken aan chronologische en stilistische spreiding \u2013 elke periode en stijl zijn eigen orkest, ensemble of muziekgezelschap. De diversiteit moet dus slaan op de totale periode van de muzikale traditie, en daarbinnen op de diverse stijlen per periode. Hier valt veel artistieke winst te boeken, zeker als de muziekpraktijk in haar geheel wordt genomen, dus niet alleen uitvoerende instellingen, maar ook de educatie, zowel op professioneel niveau  (conservatoria en universiteiten) als amateurniveau (muziekscholen en lager en middelbaar onderwijs).Het is goed te zien hoe vanaf de jaren 70 van de vorige eeuw binnen de muziekpraktijk de diverse stijlen en perioden elkaar gaan be\u00efnvloeden. Met name de ontwikkelingen op het gebied van de \u201cauthentieke oude muziekpraktijk\u201d, de vrije ge\u00efmproviseerde muziek en de hedendaagse klassieke muziek hebben in toenemende mate een sterke wisselwerking. Ook is goed de invloed en uitstraling te zien van de conservatoria op dit punt d.m.v. hun kweekvijverfunctie.3    Misvattingen naar aanleiding van het begrip Modernisme3.1    Opvattingen over het Modernisme zijn gebaseerd op Mystificatie; iedereen doet eraan mee.Een veel gelezen misverstand: de modernistische kunst zou vooral bedoeld zijn als provocatie aan de burgerlijke elite \u2013 het is het zoveelste voorbeeld van mythologisering. Overigens hebben niet in de laatste plaats de betreffende kunstenaars zelf aan deze mythevorming meegewerkt.Er is ook het nodige \u201chooggeleerd misverstand\u201d op dit punt, met name onder historici en sociologen. Die kijken vanuit hun eigen vakgebied, maar begrijpen vaak niets van wat kunstenaars echt drijft en ze laten zich dan in de luren leggen door hun teksten. Karel Appel\u2019s \u201cik rotzooi maar wat aan\u201d \u2013 de retorische lading wordt niet herkend, de man wist uiteraard exact wat hij deed!3.2    Met name DADA en de jaren 60 hebben aan deze mystificatie bijgedragen.Voortdurend worden we weer met dat urinoir van Duchamps en uiteraard met die term \u201cklootjesvolk\u201d geconfronteerd, het is echt totaal uit zijn verband gerukt.Voorbeeld: bij de premi\u00e8re van zijn magnus opus R\u00e9pons in de Amsterdamse Beurs in 1996 gaf Pierre Boulez in een interview aan hoezeer de periode en stijlvorm van het seri\u00eblisme (de stijl die vaak als \u201cpiep-knor muziek\u201d wordt aangeduid) een eigen leven in de muziekhistorie is gaan leiden. Terwijl iedereen, tot aan de geschiedenisboeken aan toe, het steeds maar weer heeft over een periode van enkele decennia, die model staat voor alle \u201cmoderne muziek\u201d, is de werkelijkheid dat het een periode van enkele maanden betrof, en een zeer beperkt aantal stukken. Maar de manifestatie van deze stijl was buitengewoon krachtig, en dus kon de (negatieve) mythevorming haar werk doen. Met welgeteld \u00e9\u00e9n lezing in 1951 in Darmstadt, \u201cSch\u00f6nberg est mort\u201d, waar nota bene momenteel juist de door de kunstsubsidiebestrijders gehate Sch\u00f6nberg dood wordt verklaard door de hiervoor genoemde Boulez, wordt de mythe van het antiburgerlijke muzikaal modernisme geboren.3.3    Alle kunstenaars nemen uiteindelijk zichzelf, hun werk en daarmee hun publiek serieus.Alle kunstenaars, ook de zogenaamd \u201cmodernistische\u201d, ook die van het seri\u00eblisme, en zelfs die van Dada, zijn er uiteindelijk op uit om kunstwerken te maken die ontroeren, die raken en een uitdrukking zijn van het schone. (Over schoonheid verderop meer.) Het gaat altijd om met liefde en passie gemaakte kunst. Iedereen die iets anders zegt is te kwader trouw.Mondriaan\u2019s Victory Boogie Woogie, Louis Andriessen\u2019s De Staat of theaterproducties van Gerardjan Rijnders, Johan Simons of Paul Koek zijn niet gemaakt om \u201cburgers te pesten\u201d, maar om te ontroeren, om uit te drukken van wat mensen tot mensen maakt.4    De muziekpraktijk4.1    Nog zo\u2019n misverstand: moderne kunst zou \u201celitair\u201d zijn en de klassieke, oudere kunsten niet.Complexe zaak, want alleen al het begrip elitair is niet eenduidig, het omvat allerlei aspecten van ondermeer sociologische en economische aard. Het gaat mij hier over een mix van betrokkenheid en deskundigheid. Ik zal de term \u201celitair\u201d voor het gemak blijven hanteren, maar het is van belang de relativering ervan in het oog te houden.4.2    Deskundigheid en betrokkenheid.Dat de klassieke, met name de 17de t/m de 19de eeuwse kunst niet \u201celitair\u201d zou zijn is een misvatting, die overigens wijd verbreid is. Zo hoorde ik laatst een radio-interview met een bekende lezeres van het NOS-journaal, die ook werkt als fotografe. Zij deed, een overigens goed bedoeld, pleidooi voor de hedendaagse kunst, en had het daarbij vergelijkenderwijs over de Nachtwacht \u201cdie we natuurlijk allemaal meteen begrijpen\u201d. Hoezo \u201cmeteen begrijpen\u201d? Zonder Rudi Fuchs die ons komt uitleggen wat er allemaal aan de hand is op dit schilderij, begrijpen we er helemaal niets van. Natuurlijk herkennen we alle beelden in letterlijke, concrete zin \u2013 een baret is een baret, een tamboer een tamboer, en een musket een musket. Maar dan houdt het op. Dan wordt het net zo lastig als eender welk 20ste of 21ste eeuws \u201cmodernistisch\u201d schilderij.In de klassieke muziek gaat het netzo. Ik denk dat er maar weinig luisteraars zijn die werkelijk begrijpen en horen wat er zich allemaal afspeelt in het eerste deel van Beethoven\u2019s Vijfde Symfonie. De eerste maten, ta-ta-ta-daaaa, ja dat begrijpen we allemaal \u2013 hoewel, ongeveer de helft van de studenten denkt dat het wereldberoemde motief is gebaseerd op een triool. Maar dan \u2013 de structuur van het stuk, de modulaties, de betekenis ervan, het spel met de verschillende motieven en thema\u2019s? Het kost mij zelfs de grootste moeite om het al mijn zeer muzikale studenten duidelijk te maken.4.3    \u201cElitaire\u201d kunst kan ook populair zijn.Dat kunst per definitie elitair is betekent natuurlijk niet dat het omgekeerde onmogelijk zou zijn, namelijk dat een elitair kunstwerk niet tevens populair zou kunnen zijn. Umberto Eco\u2019s romanDe Naam van de Roos is een goed voorbeeld van een elitair boek dat zeer populair werd. De filmversie ervan is trouwens wel weer veel populairder dan het boek, omdat daarin vooral de meteen en direct aansprekende kant van het boek wordt uitvergroot. Dit laatste versterkt overigens mijn eerdere stelling over het \u201celitaire\u201d aspect van de kunst.Ook het omgekeerde is waar, een populair werk dat ik niet als product van (hoogwaardige) kunst zou betitelen kan wel degelijk ook meerlagig zijn. Tal van thrillers (film of boek), tekenstrips en actiefilms hebben vaak een complexe structuur, zonder dat zij daarmee ook tot het domein van de kunst gerekend kunnen worden.Een veel gehoord misverstand is ook dat de kunst zich dan kennelijk voor wat de betreft de muziek alleen op het terrein van de klassieke muziek zou kunnen afspelen. Het is een onzinnig verwijt aan de verdedigers van de kunst, om ze daarmee in de hoek van een conservatieve burgerlijke elite te kunnen duwen die alleen maar haar eigen belangen zou willen veiligstellen. De muziekstijl heeft hier uiteraard niets mee te maken, althans niet in principi\u00eble zin. Ook binnen de pop of jazz kan sprake zijn van hoge kunst, maar er moet natuurlijk wel aan bepaalde voorwaarden worden voldaan, en die blijken maar al te vaak dwars te staan op de eisen van de commercie.Het luistert zeer nauw allemaal, en het is niet in louter rationele termen te vangen. Een sluitende definitie van kunst is namelijk niet te geven, aangezien het defini\u00ebren binnen het domein van de rede valt en de kunst van een hogere orde is. De kunst kan weliswaar het aspect van de rede omvatten, maar zij is er niet ondergeschikt aan.4.4    Kunst versus Vermaak.Het verschil tussen puur vermaak en kunst is dat er in de kunst altijd sprake is van een confrontatie tussen verschillende betekenislagen, lagen binnen het kunstwerk zelf, en ook nog eens lagen op het vlak van de conventies, dus verbindingen met de geschiedenis, tussen het ene kunstwerk en het andere. (Je zou zelfs kunnen stellen dat in de kunst \u2013 in meer of mindere mate \u2013 het \u201cvermaak\u201d aan de orde wordt gesteld.) Tussen al deze lagen wordt in een goed kunstwerk een complex en subtiel spel gespeeld, dat alleen te \u201cbegrijpen\u201d is bij een gedegen \u201ckennis\u201d van die conventies. Alleen dan is het mogelijk de \u201chand van de kunstenaar\u201d te herkennen. Zonder deze kennis is het ondoenlijk om een Nachtwacht of een Vijfde Symfonie goed te \u201clezen\u201d. Deze stelling wordt meteen duidelijk als je de populaire versies van sommige klassieke meesterwerken uit de jaren zeventig erbij haalt, zoals de versie van de eerste delen van Mozart\u2019s G-moll Symfonie door Waldo de los Rios en van Beethoven\u2019s Vijfde Symfonie door de groep Ekseption. In beide gevallen werd het ontwikkelingsdeel, essentieel voor het begrip en daarmee appreciatie van de vorm, r\u00fccksichtslos weggelaten, te \u201cmoeilijk\u201d (elitair) en dus commercieel onaantrekkelijk. Dit ontwikkelingsdeel, dat in de klassieke traditie de essentie is van het stuk, wordt opgeofferd aan de \u201csound\u201d. Het talige aspect dat maakt dat de overkoepelende vorm van een werk en de afzonderlijke elementen daarin, zoals thema\u2019s en harmonische ontwikkeling, samen \u00e9\u00e9n geheel vormen, wordt volslagen genegeerd en in plaats daarvan wordt alleen een aspect van de \u201cbuitenkant\u201d ge\u00ebtaleerd. Als de bolide maar glimt, maar rijden ho maar. Het smaakoordeel van het schone wordt verkwanseld aan het smaakoordeel van het aangename, om met Kant te spreken \u2013 ik kom hier verderop op terug. Het onverkoopbare deel wordt weggelaten, en de voor de markt interessante onderdelen worden verkocht. Waar kennen we deze werkwijze toch van? Was er een tijdje terug niet iets met een Nederlandse bank\u2026 En dit proc\u00e9d\u00e9 wordt door de huidige regering, gesteund door een enkele \u201ccultureel econoom\u201d als het antwoord op het kunstbeleid gezien.De druk vanuit het establishment om het oneigenlijke element van het vermaak aan de kunst op te leggen is niet van vandaag of gisteren. Het is een oude strijd die de kunstenaars voeren, met wisselend succes. Uit partituurschetsen van Haydn kunnen we afleiden hoe harmonische wendingen geschrapt moesten worden vanwege de al te gewaagde aard ervan in de ogen van de vermaakscensuur van die tijd. Zijn symfonie\u00ebn en strijkkwartetten waren volgens zijn opdrachtgever immers bedoeld als entertainment, daarvoor stond hij op de loonlijst, niet waar? De klachten van Mozart over de bemoeienissen van zijn werkgever de aartsbisschop van Salzburg, de coupures in de symfonie\u00ebn van Bruckner \u2013 het zijn slechts enkele voorbeelden. De 15de eeuwse kanunnik Dionysius de Kartuizer beklaagt zich in zijn De Vita Canonicorum over de verderfelijke invloed van het in cantu fractio vocis, omdat deze vorm van meerstemmig zingen, dit \u201czingen met gebroken stem\u201d, in zijn ogen de religieuze rituele functie teniet zou doen, het zou het oor te zeer strelen en daarmee afleiden van de betekenis van het \u201cWoord van God\u201d.Zowel in hofkringen als in de kerkelijke wereld werd de muziek-omwille-van-de-kunst afgewezen. Hoewel het begrip \u201ckunst\u201d pas in de 19de eeuw als een fundamenteel begrip in ons denken tot wasdom komt, en zij zich op de vleugels van het romantisch idealisme kan ontdoen van de druk van externe functies als vermaak en liturgie, is er een spoor van muzikale werken te traceren dat terug gaat tot de middeleeuwen waarin de zuivere, autonome expressie zich duidelijk openbaart. Experimentele liederen uit de periode van de troubadours en Minnes\u00e4nger, werken als de Viderunt Omnes van Perotinus, de Roman de Fauvel van ondermeer De Vitry, La Messe de Nostre Dame van Machault, Ockeghem\u2019s Missa Caput, de Missa Pange Lingua van Josquin, het VI-de boek madrigalen van Gesualdo, Bach\u2019s Wohltemperierte Klavier, Beethoven\u2019s Die Grosse Fuge, Strawinsky\u2019s Sacre du Printemps, Debussy\u2019s Jeux, Sch\u00f6nberg\u2019s Pierrot Lunaire, 4\u201933\u201d van John Cage, Stockhausen\u2019s Inori, De Staat van Louis Andriessen \u2013 het is maar een kleine greep uit de enorme lijst van meesterwerken waarvoor niet alleen het beoogde nieuwe, maar ook al het recente kunstbeleid een serieuze bedreiging vormt.5.5    Klassiek versus popEen belangrijk onderscheid tussen de klassieke muziekpraktijk en die van de pop is dat de klassieke muziek primair gaat over de daadwerkelijk uitvoering op een bepaalde plaats. De plaat-, cd- of radio-opnames zijn een bijkomstigheid, niet meer dan een \u201cverslag\u201d van het kunstwerk (waarbij dit kunstwerk het totaal is van compositie en uitvoering). Deze audio-weergaven k\u00fannen ook het voorwerp van commercie worden maar dit is geen onderdeel van het artistieke product, want dat is, zoals al eerder betoogd, onstoffelijk. Hierin verschilt de klassieke muziekpraktijk fundamenteel van een groot deel van de popmuziek, waarin de cd juist het artistieke uitgangspunt en doel is. Het artistieke moment ligt niet in de concertzaal, maar in de studio. Terwijl in de klassieke muziek de uitvoering het origineel is, en de opname niet meer dan een digitale weergave, is in de popmuziek die opname juist het origineel, en de eventuele concertversie een live-weergave, een \u201ccover\u201d. Daarmee is dit product, anders dan het klassieke kunstwerk, w\u00e9l gevoelig voor commerci\u00eble activiteiten.Uit het hierboven eerder aangehaalde ingezonden artikel in de Volkskrant van Stef Blok blijkt hoezeer deze onwetendheid het beleid voor de podiumkunsten parten kan spelen. Blok stelt in het artikel de volgende vraag:Waarin verschilt de keuze tussen thuis eten voor vijf euro per persoon, of in een restaurant voor vijftig euro per persoon van de keuze tussen thuis naar een cd, of in de concertzaal naar een live uitvoering van Mozart luisteren?Blok blijkt geen begin van een besef te hebben hoe de muziekpraktijk in elkaar zit, dat het komen tot het uitbrengen van een cd door een klassiek orkest van een totaal andere orde is dan zelf een pizza in elkaar draaien. Geen flauw benul van de wereld achter die cd, de wereld van de muziekpraktijk. Kunst is voor hem bovendien slechts een vorm van vermaak, uit eten gaan of een concertbezoek zijn een uitwisselbare activiteiten. Het gaat uitsluitend over wat Kant de \u201csmaak van het aangename\u201d noemt. [Zie verderop, de paragraaf over smaak.]4.6    Conclusie\u00b7 Voor elk kunstwerk, ongeacht de stijl of tijd waarin het gemaakt is, zal men zich moeten verdiepen in meerdere aspecten om ervan te kunnen genieten. Dit vereist een zekere mate van deskundigheid, en daarvoor is betrokkenheid nodig.\u00b7 Aan kunstwerken zitten altijd meerdere kanten, het is nooit simpel en eenduidig. Appreciatie ervan vereist meer dan wat Kant noemt \u201cde smaak van het aangename\u201d. Kunst gaat (meestal) niet zoals entertainment primair over onmiddellijke lustbevrediging.In het volgende gedeelte een uitgebreidere uitwijding over smaak en schoonheid.5    Goede smaakDe ontwikkelingen van de afgelopen decennia op het gebied van het onderwijs, de media en de kunsten kunnen naar mijn mening niet los gezien worden van elkaar. Wanneer ik de schriftelijke formuleringen bezie in brieven, e-mails, weblogs, programmatoelichtingen, werkstukken van studenten, zelfs in berichten van docenten en in offici\u00eble beleidsstukken, dan valt mij op dat er op het gebied van de geschreven taal een zorgwekkende kwaliteitsafname is waar te nemen. Veel van de opvattingen in het huidige kunstdebat, maar ook veel in de onderbouwing van het kunstbeleid van de afgelopen jaren, komt naar mijn mening voort uit een verlies aan vermogen om talig te denken. Hoewel het mij duidelijk is dat de schade die wij op dit gebied hebben opgelopen niet in \u00e9\u00e9n enkele generatie is te herstellen, lijkt het mij van groot belang dat wij dit punt tenminste weer in discussie brengen. Hieronder een eerste aanzet.5.1    SmaakDe 18de eeuwse filosoof Immanuel Kant maakt in zijn \u201cKritiek van het Oordeelsvermogen\u201d onderscheid tussen de smaak die het aangename en die het schone betreft. Voor de smaak ten aanzien van het aangename geldt volgens Kant dat het een strikt persoonlijke opvatting betreft, zij geldt ook voor dieren, terwijl de opvatting ten aanzien van het schone een algemene geldigheid beoogt, alleen van toepassing op mensen. Nu staat de algemene geldigheid ten aanzien van een groot aantal zaken al jarenlang onder druk. Terwijl we gaandeweg in ons polderlandje hadden geleerd hoe de Rooms Katholieke God en de God van Calvijn & Luther elkaar kunnen gedogen, werd er opeens een God van Islamitische huize aan de gedoogzone toegevoegd, terwijl al deze goden eerder al concurrentie hadden gekregen van diverse socialistisch geori\u00ebnteerde politieke ideologie\u00ebn met bijbehorende Onfeilbare Leiders en Grote Roergangers. Zoveel stemmen aan de tafel van de Absolute Waarheid kwam de helderheid van de boodschap niet ten goede. Het gekrakeel aan deze tafel kon niet anders dan leiden tot een verplaatsing van het gebied waarop de taal zich begeeft. De taal heeft zich gaandeweg teruggetrokken uit het domein van de betekenis en is gaan zetelen in dat van de expressie.Dit nu heeft de ontwikkeling van de goede smaak geen goed gedaan. Want terwijl in het domein van de betekenis ook het verleden en dus de geschiedenis of de herinnering zetelt \u2013 zaken die te maken hebben met ontwikkelingsprocessen, structuren en concentratie, waarvoor factoren als tijd en verdieping een essenti\u00eble rol spelen voor het bepalen van de kwaliteit der dingen \u2013 zetelt in het domein van de expressie vooral de emotie en het geheugen. Deze zaken raken eerder aan netwerken, veelzij-digheid en reactievermogen; de kwaliteit der dingen wordt vooral bepaald door factoren als intensiteit en snelheid. Men zou kunnen denken dat dit allemaal een kwestie is van aanpassings-vermogen en perspectief, het absolute wereldbeeld lijkt immers voorgoed van tafel geveegd, maar is dat wel zo? Met andere woorden, is mijn stellingname over de goede smaak de mening van een conservatieve \u201coude zak\u201d of zijn we echt \u201cvan god los\u201d?Het is goed om nog even bij het volgende stil te staan, want je leest er zomaar over heen: er is een essentieel verschil tussen het begrip herinnering en het begrip geheugen. Bij het begrip geheugen gaat het om een meer technisch uitgangspunt, een computer heeft een geheugen; een herinnering is altijd gebonden aan een perspectief, een ingenomen standpunt, het is gekleurd en het vergeten speelt daarin een grote rol. Daar ligt voor mij het raakvlak met de smaak. Ik zal hier verderop nog op terugkomen.Laten we nog even terugkeren naar Kant. Hij geeft bij de bespreking van het aangename een voorbeeld van een verbetering in een formulering van de smaak, iets wat ik mijn kinderen van het begin af aan heb getracht bij te brengen: als zij aan tafel zeiden: \u201cSpruitjes zijn vies\u201d, dan leerde ik hen te zeggen \u201cIk vind spruitjes vies\u201d. Zo begint het als we goede smaak willen ontwikkelen, je mag iets \u201cvies\u201d vinden, maar je moet dan wel uitsluitend voor jezelf spreken en niet voor iedereen en zeker niet voor mij. Dat is les \u00c9\u00e9n voor de discussie over hedendaagse schilderkunst, muziek of theater, die vaak wordt gevoerd op het niveau van slecht opgevoede kinderen.Les Twee gaat een stapje verder. Hierin moeten we onderzoeken \u00f3f en in welke mate de beoordeling van kunst een zaak is van het aangename of van het schone. Het lijkt erop dat het de afgelopen decennia vooral een zaak van het aangename is geworden. Dit heeft ondermeer te maken met de druk op kunstenaars om zich \u2013 in navolging van artiesten die werkbaar zijn in de wereld van de vermaaksindustrie \u2013 op te stellen als \u201ccultureel ondernemers\u201d, ten einde hun werk te beschouwen als verhandelbare marktproducten. Deze druk \u2013 die vanuit de politiek via het door diverse kunstinstel-lingen kritiekloos overgenomen beleid op de kunsten is gelegd \u2013 heeft geleid tot een smaakdegeneratie die zijn weerga niet kent. De kunsten is een oneigenlijke rol en betekenis opgedrongen. De aandacht van overheid en kunstinstellingen lag primair bij het publieksbereik, bij het aantal verkochte kaartjes en/of het aantal uitvoeringen, bij de mate waarin een kunstenaar zich als een \u201cmerk\u201d weet te verkopen, in plaats van bij de kwaliteit van zijn werk \u2013 bij hoe veel in plaats van hoe goed.We moeten hierbij in aanmerking nemen dat het neoliberale marktdenken niet alleen de maatschappelijke betekenis van de kunsten heeft aangetast, maar ook de kwaliteit van met name het taalonderwijs en de media. En juist de combinatie van deze drie werelden hebben in mijn ogen een desastreuze invloed gehad op de ontwikkeling van de goede smaak en daarmee ook op de inhoud van het maatschappelijke debat. Op het debat over alles wat ons raakt, niet alleen over de kunst, maar ook over religie, zorg, natuur, multiculturele processen en globalisering. Omdat de smaak is blijven steken op het niveau van de stinkende angst voor alles wat ondertussen niet meer naar spruitjes ruikt en het debat over de smaak daardoor is ontdaan van haar oorspronkelijk aanwezige redelijke component.Daarmee zijn we terug bij een debat van ongeveer twee en een half duizend jaar geleden, bij de door Plato opgeschreven dialoog tussen Protagoras en Socrates, waarin zij spreken over het vermogen (of onvermogen) om de deugd te onderwijzen. Daarmee keren we niet alleen terug tot een discussie die ligt aan de bakermat van onze beschaving, maar moeten we tevens vaststellen dat het niveau van de huidige discussie van een aanzienlijk lager niveau is. Dat stemt buitengewoon treurig. Omdat de discussie over smaak de expressie van de onmiddellijke en directe emotie niet overstijgt, kan het debat over esthetiek (of wat daarvoor doorgaat) nooit komen op het niveau van ethiek. En dat is wat nodig is op dit moment, willen we verder komen met de maatschappelijke problemen waarvoor onze samenleving nu gesteld staat.5.2    SchoonheidOp naar les Drie van de Smaak. Hiervoor is het noodzakelijk te raden te gaan in het hart van de kunst, bij de makers ervan, de kunstenaars. Wij laten de filosofen en andere wetenschappers (zoals cultureel economen en sociologen) voor wat zij zijn; we laten de theorie voor wat zij is, en duiken de praktijk in.Ik schrijf hier als kunstenaar, als componist; zonder enige wetenschappelijke pretentie, zonder de pretentie van Absolute Waarheid, dus vanuit een persoonlijk en daarmee subjectief standpunt, maar desondanks met een \u2013 althans beoogde \u2013 algemene geldigheid. Ik zal proberen uit te leggen hoe een subjectieve opvatting van objectieve handvaten kan worden voorzien. De uiteindelijke vraag daarbij is niet of het verhaal op filosofisch niveau door de theoretische beugel kan, maar of er een in de praktijk werkende wijze van handelen op gebaseerd kan worden, en of er een redelijk debat over mogelijk is.Wat mij opvalt in beschouwingen over de schoonheid, is dat het schone meestal geplaatst wordt in het object. Dus een schilderij of een muziekstuk (maar hetzelfde geldt ook voor een landschap of een vrouw) wordt \u201cmooi\u201d genoemd (of juist \u201clelijk\u201d uiteraard). De schoonheid lig in het object van observatie, aan het subject wordt de rol van scheidsrechter of jury toegewezen, om te bepalen hoe mooi het object is. Daarmee wordt de discussie over de smaak ontlopen \u2013 of anders geformuleerd, wordt het niet een discussie over het schone maar over het aangename.Laten we eens kijken wat er gebeurt als we het schone niet beschouwen als een eigenschap van het object, maar als een emotie of beleving die gegenereerd wordt door het subject bij aanschouwing van dat object. Om hiervan een werkbare hypothese mogelijk te maken is er nog \u00e9\u00e9n ander element nodig, namelijk dat van het sublieme (ook wel aangeduid met het verhevene) \u2013 een eigenschap of ervaring die vaak in verband met het schone wordt gebracht. Deze beide zaken worden dan naast elkaar geplaatst, waarbij het sublieme zich onderscheidt van het schone door haar ontzagwekkende en daarmee vaak ook angstaanjagende werking. Een mooi heuvellandschap dat als lieflijk wordt ervaren wordt dan geplaatst naast een woest berglandschap, dat als vreesaanjagend wordt ervaren. Kant spreekt in dit verband bijvoorbeeld over de \u201coverweldigende sterrenhemel\u201d.Mijn voorstel is om ten aanzien van beide begrippen een ander onderscheid te maken, namelijk dat tussen het volmaakt onbegrensde en het onvolmaakt begrensde. Het verhevene is in deze opvatting een volmaakt, oneindig object (\u201centiteit\u201d) \u2013 perfectie is per definitie niet meetbaar, en dus oneindig. Het is, voor ons mensen, ook onbereikbaar \u2013 per definitie. Het verhevene is het domein van de Goden (de natuur). Schoonheid is dan de resultante van een creatief proces binnen het subject, dat ontstaat door de verwijzing van het als mooi beoordeelde object naar het volmaakte. Een object, dat per definitie niet volmaakt is, kan door de suggestie van (of het streven naar) het volmaakte de emotie of beleving van schoonheid genereren. Schoonheid is het domein van de mensen (onze cultuur). Anders dan het sublieme is schoonheid het gevolg van een creatieve (humane) daad.\u00c9\u00e9n voorbeeld ter verduidelijking: de kunstmatige sproet die vrouwen op hun gezicht plachten te plaatsen \u2013 op de linker of rechter wang, dus asymmetrisch (want door middel van het onvolmaakte verwijzend naar het volmaakte). De sproet is een onvolmaaktheid van de huid. De schoonheid van het gezicht van de vrouw wordt door de kunstmatige sproet versterkt doordat de gesymboliseerde onvolmaaktheid de gesuggereerde volmaaktheid van het gezicht genereert. (Een komische illustratie bij dit voorbeeld is een langdurige discussie van ongeveer een halve eeuw geleden over het al dan niet kunstmatig zijn van de sproet op de linker wang van Marilyn Monroe.)Mijn voorstel levert een werkbaar instrument op om de subjectieve aspecten aan het smaakdebat objectieve handvaten te geven en daarmee ontwikkelbaar en beleerbaar te maken. Immers, terwijl het uitgangspunt van de waarnemer als per definitie subjectief kan worden beschouwd, kan het debat toch zinvol worden omdat de waarnemer wordt geacht zijn uitgangspunt te formuleren volgens objectieve, want redelijke criteria. Er kunnen dan verschillende (subjectieve) posities worden ingenomen, maar over het wel en wee van het perspectivisch uitgangspunt kan overeenstemming worden bereikt. Het artistieke perspectief van Gustav Leonhardt verschilt totaal van dat van Glenn Gould wanneer zij beiden dezelfde partita van Bach spelen, maar als de discussie niet meer gaat over het absolute gelijk van \u00e9\u00e9n van hen, of over de directe smaakexpressie daarvan, dan kunnen de verschillende standpunten tot een algemeen geldende smaakopvatting leiden die meer zegt over die ene partita van Bach dan alle \u201cabsolute\u201d opvattingen van beide heren afzonderlijk bij elkaar.Van het verhaal Funes de allesonthouder van Jorge Luis Borges, over een man met een absoluut geheugen,  kunnen we iets leren over het verschil tussen herinneren en onthouden. Geschiedenis vooronderstelt een stellingname ten opzichte van het verleden; herinneren is een vorm van vergeten, van denken \u2013 bijna het tegengestelde aan onthouden, of zoals Borges het formuleert: denken is verschillen vergeten. Hiermee kunnen we iets leren over het begrip \u201cvrijheid\u201d, een begrip waar tegenwoordig al te vaak en vrijblijvend mee geschermd wordt, echter zonder dat daarbij blijk wordt gegeven van enig besef van de essentie ervan. In de meeste gevallen wordt er het recht op alles mee bedoeld, in sommige gevallen bedoelt men het absolute recht op het mijne, terwijl in werkelijkheid een waar vrijheidsbegrip zou moeten gaan over het recht op een keuze. Vrijheid betekent kiezen, positie bepalen, een standpunt innemen. En voor dit kiezen van een standpunt zou er geen belemmering mogen zijn. Het is wederom een smaakkwestie, maar niet de smaak die beperkt is tot het aangename. Wanneer wij vanuit vrijheid een keuze (kunnen) maken, dan is die keuze subjectief, maar het perspectief of standpunt, ten opzichte van andere posities, objectief. Hierdoor is niet alleen een esthetische discussie mogelijk, maar wordt ook de ethische positie van die discussie helder.Het onderscheid tussen het schone en verhevene biedt ons zo een mogelijkheid om een relatie te leggen tussen het schone en het goede, tussen esthetische oordelen en ethische uitgangspunten. Vanuit de spanning tussen het schone en het verhevene verwijst het schone naar de onvolmaaktheid van het leven: anders dan de goden zijn wij mensen sterfelijk en pijn is een essentieel onderdeel van ons leven. We doen er weliswaar alles aan die pijn en de uiteindelijke dood te ontlopen, we hebben vele technieken ontwikkeld, maar zou het niet beter zijn ons af te vragen welke betekenis wij erin kunnen ontdekken? Wanneer wij ons een eeuwige, liefst paradijselijke toestand na de dood proberen voor te stellen, moeten wij dan niet tot de conclusie komen dat die erger is dan de hel? Een leven zonder pijn, wat is dat? Is dat niet een leven zonder voelen? Want waar in ons gevoel begint de pijn, bijvoorbeeld wanneer wij de liefde bedrijven? Denk aan de Franse term voor orgasme: la petite mort. Het schone en het verhevene, leven en dood, dit alles raakt elkaar op een wijze waarop de rede geen antwoord heeft, maar waarop de kunsten althans het begin van een vraag formuleren. Kunst is in die zin voorbeeldig.Tot slot, om met Socrates te spreken (in zijn tweede rede uit Phaidros): \u201cdit betoog zal ongeloof-waardig klinken voor de verstandelijken, maar het zal geloofwaardig zijn voor de wijzen\u201d. Want ook Plato, hier sprekend via de mond van Socrates, was dan weliswaar een van de belangrijkste grond-leggers van het uiteindelijk allesbepalende rationele fundament onder onze samenleving, hij was zich als geen ander bewust van het feit dat de hoogste waarden in het leven van de sterfelijke mens, de liefde, en het schone dat ons gegeven wordt door de muzen, vormen waren van \u201cgoddelijke waanzin\u201d, de enige waarden die ons \u201cgoddelijke vleugels\u201d kunnen geven. Plato bouwde uiteindelijk de basis van zijn wereldbeeld voor een belangrijk deel op de rede, maar inmiddels is het ons duidelijk dat het juist de grenzen van de rede zijn waar wij al enkele decennia op stuiten. En die grenzen vragen om een antwoord, een antwoord dat mijns inziens zal moeten komen uit de deugd, uit datgene wat ons buiten de rede om toont wat waardevol en betekenisvol is, uit wat de sofist Protagoras, een van Plato\u2019s beroemdste en zeker ook meest gewaardeerde opponenten, aret\u00ea noemde, voortreffelijkheid; dit streven naar het voortreffelijke vinden we bij uitstek in het domein van de kunst. In dit streven naar het voortreffelijke zouden de kunst en het beleid dat haar mede mogelijk moet maken, elkaar moeten vinden. Want uiteindelijk schiet de rede \u2013 om over het bedenksel van het \u201ccultureel ondernemer-schap\u201d verder maar beschaamd te zwijgen \u2013 schromelijk tekort als we zoeken naar onze meest funda-mentele antwoorden op het tragische besef van onze sterfelijkheid. Misschien dat we via de kunst, via onze zoektocht naar de betekenis van het schone, weer contact kunnen maken met het verdwenen besef dat het leven niet losgezongen kan worden van ons vermogen om, zoals Jean-Marie Blas de Robl\u00e8s het formuleerde, \u201clangzaam en aandachtig te sterven, zoals een kind drinkt aan de borst\u201d.tags:kunst, kunstsubsidie, klassieke muziek, autonome muziek. smaak, schoonheid",
      "time": "11 november 2010, 21:15",
      "timeofday": "21:15",
      "title": "Het debat over de kunsten",
      "year": 2010
    },
    {
      "category": "Archief",
      "count": 63,
      "day": 28,
      "href": "http://www.volkskrant.nl/archief/een-impasse-die-zonder-groei-niet-te-doorbreken-is~a1308449/",
      "month": 12,
      "text": "Economische groei en toch ook een eerlijker welvaartverdeling - Brazili\u00eb heeft laten zien dat een land zich met deze combinatie in rap tempo aan de armoede kan ontworstelen. Maar ook doelgericht beleid helpt, zoals in Bangladesh waar bijna alle meisjes nu naar school gaan. De consensus over de manier waarop de Millenniumdoelen in 2015 kunnen worden gehaald, neemt toe: 'Ontwikkelingshulp is echt geen linkse hobby meer.' Volgens Michiel Keyzer, hoogleraar economie en directeur van de Stichting Onderzoek Wereldvoedselvoorziening van de Vrije Universiteit in Amsterdam, is lang gedacht dat ontwikkelingshulp en ideologie op gespannen voet met economisch beleid stonden. 'Nu blijkt dat dus wel mee te vallen. Neem het beleid van de linkse  Braziliaanse oud-president Lula. Zijn combinatie van hard economisch beleid en socialistische idealen heeft daar fantastisch gewerkt. In Groot-Brittanni\u00eb tornt men ondanks de grote bezuinigingen niet aan het budget voor ontwikkelingshulp. Terwijl die regering toch allesbehalve links kan worden genoemd.'  Het verschil tussen links en rechts in het intellectuele debat over ontwikkelingssamenwerking is snel aan het verdwijnen, denkt Keyzer. Ook het bedrijfsleven verduurzaamt in hoog tempo. 'Echt niet alleen vanuit idealisme, maar ook omdat het besef is doorgedrongen dat investeren in ontwikkelingslanden iedereen ten goede komt. Economische en politieke stabiliteit betekent gegarandeerde toevoer van grondstoffen, grotere afzetmarkten en minder uitgaven aan defensie en terrorismebestrijding.' Ondanks deze consensus gaat het niet goed met de millenniumdoelen van de Verenigde Naties, die in 2000 werden geformuleerd door de regeringsleiders van 189 landen. Met nog slechts vijf jaar te gaan, een mondiale economische crisis en extreem hoge voedselprijzen is er weinig reden tot hoop. In september meldden de Verenigde Naties nog dat het best goed zou komen als overheden zich maar houden aan hun beloftes en een tandje bijzetten. Daarmee lijkt het behalen van de doelen alleen een kwestie van geld te zijn. Maar zo simpel ligt het toch niet.  Sommige landen groeien als kool, andere stagneren ondanks miljarden aan financi\u00eble steun of ontwikkelingshulp. Welke interventies de economische motor in een bepaald land of regio nu op gang brengen, blijkt niet eenvoudig te zeggen. Keyzer: 'Het ene land heeft kunnen profiteren van grondstoffen, zoals Brazili\u00eb, het andere van goedkope arbeidskrachten, zoals India. In andere landen is dat sociale kapitaal vernietigd als gevolg van oorlog en ziekte. Succes hangt af van consistent beleid, een gezonde bevolking en een eerlijke verdeling van welvaart.' Die successen zijn vooral geboekt in Azi\u00eb en in delen van Afrika en Zuid-Amerika. In  Sub-Sahara Afrika blijft het op veel terreinen nog kommer en kwel. Veel landen kampen met corruptie, oorlog, politieke instabiliteit en een gehavend arbeidspotentieel als gevolg van ziektes als hiv, tuberculose en malaria. Er is economische groei, maar onvoldoende om een vliegwieleffect teweeg te brengen waarmee alle problemen te lijf kunnen worden gegaan. Zeker is al dat het eerste millenniumdoel, om het aantal mensen dat leeft in extreme armoede en honger in 2015 te halveren, niet wordt bereikt. Het eerste doel is essentieel voor het bereiken van de andere doelen. Er zijn wel successen behaald, maar zeker niet op alle terreinen.  Met onderwijs, kindersterfte en toegang tot schoon water gaat het beter, maar bij de aanpak van moedersterfte en tropische ziekten is nog te weinig vooruitgang geboekt.  Is decennia van ontwikkelingshulp dus ineffectief gebleken? Ja, stellen sommigen, 'het is een bodemloze put'.  Nee, zeggen de meesten. 'Het is een verdelingsvraagstuk', meent Farah Karimi, directeur van Oxfam Novib. 'Zonder hulp waren landen als Ghana of Bangladesh nooit uit het dal geklommen. We moeten alleen kritisch kijken naar wie profiteert van de hulp. Dat zijn vaak niet de allerzwaksten. En we moeten ervoor zorgen dat ontwikkelingshulp leidt tot good governance.' Ontwikkelingshulp alleen is niet genoeg, dat is duidelijk. Te vaak is gebleken dat goedbedoelde hulp alle creativiteit en ondernemingskracht in een land wegzuigt. Onlangs nog verstoorde de grote Amerikaanse non-gouvernmentele organisatie (ngo) Pepfar plannen van de Nederlandse organisatie PharmAccess. Die wilde een verzekeringsstelsel opbouwen in Namibi\u00eb, vertelt Jacques van der Gaag, hoogleraar ontwikkelingseconomie aan de Universiteit van Amsterdam. 'Pepfar komt als een bulldozer met gratis aidsmedicatie ter waarde van 12,4 miljoen dollar aanzetten, terwijl wij proberen daar een zelfvoorzienend zorgstelsel op te bouwen. De tragiek is dat het groeiende Namibi\u00eb binnenkort te rijk is voor ontwikkelingshulp. Dan zit de overheid weer met lege handen.' Idealiter bereiken ontwikkelingslanden de millenniumdoelen op eigen kracht, zoals China, India en Brazili\u00eb hebben laten zien. Voor de meeste landen is dat echter onmogelijk zonder financi\u00eble steun. Hoe groot die steun moet zijn, weet niemand. De internationale gemeenschap zegde in 1970 toe 0,7 procent van het bruto nationale product te zullen uitgeven aan ontwikkelingshulp, maar de teller is blijven steken op de helft. Voor het bereiken van de millenniumdoelen zou volgens de VN 100 miljard dollar per jaar nodig zijn, maar volgens insiders is dat bedrag uit de lucht gegrepen en bovendien slechts 'een druppel op een gloeiende plaat'. Hoe het ook zij, sinds het uitbreken van de economische crisis lopen de uitgaven verder terug. In 2005 beloofde de G8 nog 50 miljard dollar extra voor ontwikkelingshulp, er kwam slechts 27 miljard dollar in de kas terecht.  'Vergelijk dat met de 18 duizend miljard dollar die de rijke landen sinds het uitbreken van de kredietcrisis hebben gestoken in hun financi\u00eble sector', zegt Sylvia Borren, directeur van Greenpeace en co-voorzitter van de Global Call to Action against Poverty en de Nederlandse tak ervan (EEN). 'Geld is wel beschikbaar als de elite in crisis is, maar niet voor het arme deel van de wereldbevolking', stelt Borren teleurgesteld vast. 'Het is zo jammer, want met een beetje inzet zijn de problemen echt te verhelpen. Nu zie je dat de economische crisis ook zijn tol begint te eisen in ontwikkelingslanden. De honger neemt weer toe. Ik hoor steeds vaker verhalen van moeders die moeten kiezen welk kind ze eten geven. Dan kiezen ze voor het sterkste kind want het zwakste heeft toch al minder kans om te overleven.' Financi\u00eble hulp blijft dus voor veel landen nodig. Maar zonder economische groei blijven de millenniumdoelen buiten bereik. Landen moeten op eigen kracht verder kunnen. 'Bovendien moeten ze gericht beleid blijven voeren', zegt Anne Case, hoogleraar economisch beleid aan Princeton University tijdens een bezoek aan Amsterdam. 'Groei leidt niet automatisch tot armoede- of ziektebestrijding. Kijk naar China. De aanpak van armoede of kinder- en moedersterfte vond er al plaats voordat de economische groei begon.' Case waarschuwt voor te veel bemoeizucht en betutteling. 'Sommige ngo's brengen echt meer schade aan dan dat ze goed doen. Het Westen heeft de neiging het altijd beter te weten. Wij vinden dan bijvoorbeeld dat de bestrijding van ziekten prioriteit heeft, terwijl de mensen daar met maar \u00e9\u00e9n ding bezig zijn: het vinden van een betaalde baan. Wij kunnen vanuit het Westen know-how leveren, maar de ontwikkelingen moeten van binnenuit ontstaan.'   Sylvia Borren van EEN is het daarmee eens. Wanneer op lokaal niveau de economie op gang wordt gebracht, ontstaat een vliegwieleffect. 'Dan is er minder honger, minder kindersterfte en kunnen burgers zich gaan organiseren. Dan komt er vanzelf aandacht voor onderwijs, burgerrechten en verdeling van welwaart.' Veel ngo's hebben het roer om gegooid. Ze zoeken meer naar duurzame oplossingen, die gedragen worden door de bevolking. Daarbij werken ze samen met overheden en bedrijfsleven. Zo werkt chemieconcern DSM met het World Food Programme van de VN en voorziet miljoenen mensen van genutrificeerd voedsel, zoals verrijkte melk of granen. Volgens Fokko Wientjes, directeur duurzaamheid bij DSM, is publiek-private samenwerking de sleutel tot succes. 'Wij kunnen vanachter ons bureau hele mooie dingen bedenken, maar je moet ze wel zien te implementeren. Daar heb je de nationale overheden en ngo's voor nodig. Wij hebben de innovatie- en productiekracht, overheden moeten zorgen voor lokale voorzieningen en ngo's kunnen het wantrouwen bij de bevolking wegnemen. Zo zorg je dat 1 plus 1 meer wordt dan 2.' Helaas moet ook Wientjes vaststellen dat overheden de hand op de knip houden. 'Iedereen trekt zich terug op zijn eigen eilandje, terwijl het juist nu nodig is over de grenzen heen te kijken om gezamenlijke doelen te bereiken.' Dat merkt ook Jan Kees Vis, directeur duurzame landbouw bij Unilever. 'Overheden zijn  alleen maar bezig met crisisbeleid en het heruitvinden van zichzelf.'  De nadruk op het eigen belang leidt eerder tot meer dan minder protectionisme. En dat werkt contraproductief voor het bereiken van de millenniumdoelen. Vis wijst er op dat de EU, de Verenigde Staten en Japan gezamenlijk \u00e9\u00e9n miljard dollar per dag uitgeven aan landbouwsubsidies. 'Zo krijgen ontwikkelingslanden natuurlijk nooit een kans.'  Daarnaast worden wereldwijd voedselprijzen opgedreven door speculatie en het toenemende grondgebruik voor het verbouwen van biobrandstoffen. Afrika's potenti\u00eble voedselvoorziening wordt bovendien bedreigd door China. Dat koopt op grote schaal grond in Afrika om voedsel voor de eigen bevolking te verbouwen.  Zolang de economische crisis doorwerkt, is het niet te verwachten dat de internationale gemeenschap een andere koers gaat varen. Het mislukken van internationale klimaat- en handelsverdragen - zoals dat van Doha om de zich ontwikkelende landen meer kans te bieden op de wereldmarkt - is volgens Vis illustratief voor de impasse waarin de millenniumdoelen verkeren. 'Hoe kun je van ontwikkelingslanden verwachten dat ze investeren in landbouw en milieu als we er zelf een potje van maken? We kunnen wel zeggen tegen een land als Indonesi\u00eb dat het zijn bossen moet laten staan, maar zij moeten ook ergens hun geld mee verdienen.' Toch is er genoeg reden voor optimisme, vindt Vis. Meer dan in publiek-private samenwerking gelooft hij in consumentenbewegingen. Het voornemen van Unilever de productie volledig te verduurzamen is daarvan een bewijs. 'Dat helpt: wij leren boeren betere gewassen met betere bestrijdingsmiddelen te verbouwen en hun oogsten te optimaliseren. Zo kunnen ze zich tot onafhankelijke spelers op de wereldvoedselmarkt  ontwikkelen. In 2020 hebben we meer dan 500 duizend kleine boeren en distributeurs aan onze duurzame voedselketen gekoppeld.' Of de millenniumdoelen op tijd gehaald worden is misschien niet meer zo belangrijk, zegt VU-econoom Keyzer. 'Het doel was om een concrete invulling te geven aan het verlangen naar een betere wereld voor onze kinderen. We hebben de problemen scherp op het netvlies staan. Of we ze halen is een tweede. Daarvoor zijn de doelstellingen en de meetmethoden bovendien te onbetrouwbaar.' De grote winst is dat overheden zijn gedwongen tot doelgericht beleid. Er is nu even sprake van millenniummoeheid, denkt Van der Gaag. Maar zorgelijk is dat niet. 'Het zijn nu eenmaal golfbewegingen. Het ene moment maken we ons druk over aids, dan over de opwarming van de aarde, dan weer over onderwijs en nu geloven we weer dat infrastructuur alle problemen kan oplossen. Maar in de waan van de dag boeken we toch stapsgewijs vooruitgang.'",
      "time": "28 december 2010, 00:00",
      "timeofday": "00:00",
      "title": "Een impasse die zonder groei niet te doorbreken is",
      "year": 2010
    },
    {
      "category": "Opinie",
      "count": 131,
      "day": 26,
      "href": "http://www.volkskrant.nl/opinie/geluk-is-meer-dan-euro-s~a2449625/",
      "month": 3,
      "text": "U hebt mij destijds als burgemeester van Amsterdam gevraagd om deze lezing te houden.Inmiddels ben ik geen burgemeester meer, maar beoogd lijsttrekker van de Partij van deArbeid voor de komende Tweede-Kamerverkiezingen. Ik houd deze lezing met niet minderplezier, integendeel, ik vind het, zeker in deze hoedanigheid, bijzonder om deze lezing in ditjaar op deze plaats uit te mogen spreken. Wij herdenken immers dat 150 jaar geleden deFriese dichter en socialistische voorman Pieter Jelles Troelstra in deze stad is geboren.Zojuist is er een schitterende biografie over hem verschenen van Piet Hagen, Politicus uithartstocht geheten, die Troelstra bijna tastbaar in de huiskamer brengt. Troelstra was een vande belangrijke grondleggers van de socialistische beweging en zijn leiding heeft, zo stelt zijnbiograaf vast, \u2018een stempel gezet op de eerste dertig jaar van de Nederlandse sociaaldemocratie.Zijn inspiratie en volharding hebben bijgedragen aan het succes van dearbeidersbeweging. Zijn grootste verdienste is misschien wel dat hij veel arbeidersperspectief heeft gegeven op een betere toekomst. Hij heeft niet alleen voor hun rechtengestreden, maar ze ook een plaats bezorgd in het politieke krachtenveld.\u2019In dit opzicht lijkt Troelstra op de mannen waaraan deze lezing zijn naam ontleent: Jarich enHendrik van der Wielen. Beide mannen, die zich erg betrokken voelden bij het vaakschrijnende lot van de arbeiders in de fabrieken en de arme plattelandsbevolking van deNoordelijke provincies, waren voorstanders van onorthodoxe maatregelen om dit lot tengoede te keren. Het idee ontstond om een school op te richten waar mensen van diversegezindten vrijelijk met elkaar konden discussi\u00ebren, idee\u00ebn uitwisselen en toekomstplannensmeden. De eerste Volkshogeschool van Nederland was hiervan uiteindelijk het gevolg.Het is nu aan ons om nieuwe perspectieven te formuleren voor de sociale problemen vanonze tijd, al zijn de tijden en omstandigheden ingrijpend veranderd.Wat ik vanmiddag wil doen is u eerst terug voeren naar het ontstaan van de huidige financi\u00ebleen economische crisis: wat waren de oorzaken? Vervolgens schets ik een overzicht hoe weer nu voor staan: niet alleen als gevolg van de crisis, maar ook als gevolg van andereontwikkelingen die ons dwingen tot een maatschappelijke en economische herijking.Ingrijpende maatregelen zijn nodig om de economische welvaart, een duurzame ontwikkelingen inzet van innovatief vermogen in een op elkaar betrokken samenleving in onderlingesamenhang voor de toekomst op een positieve manier tegemoet te zien. De vraag is dan: watis het leidende maatschappijbeeld daarbij? Naar mijn overtuiging is een fundamenteleherori\u00ebntatie en herijking nodig om ook op economisch terrein voldoende binding tot stand tebrengen om sociale tweedeling en fragmentering tegen te gaan. Wij moeten zoeken naaroplossingen die de economie verstevigen, het milieu verbeteren en de verbanden tussenmensen versterken.Het ontstaan van de financi\u00eble crisisWat wij nu als de financi\u00eble crisis aanduiden, begon in 2006 toen in de Verenigde Staten dehuizenprijzen begonnen te dalen en aan de oppervlakte kwam dat onverantwoorde risico\u2019swaren genomen bij vele hypotheekverstrekkingen. Dat leek ver weg: een Amerikaansprobleem, dat ons niet hoefde te raken. Maar in 2007 en de eerste helft van 2008 grijpt decrisis snel om zich heen. Dan blijkt dat die risicovolle Amerikaanse hypotheken op velerlei enonnavolgbare wijzen verpakt en opgedeeld, over de hele wereld zijn verhandeld en zich alseen virus hebben verspreid over bijna alle grote banken in de wereld. Onaantastbaar geachte financi\u00eble instellingen komen in de problemen omdat zij op te grote schaal met te risicovolle roducten en transacties bezig zijn geweest. De zwaarste klap komt in september 2008, als de Amerikaanse regering twee grote hypotheekinstellingen moet overnemen, en de gerenommeerde zakenbank Lehman Brothers omvalt. Vanaf dan ontstaat een wereldwijde vertrouwenscrisis. Wat niemand daadwerkelijk voor mogelijk had gehouden, gebeurt. Banken aan bijna onderuit en kunnen slechts dankzij miljarden injecties van hun nationale verheden en centrale banken worden gered. Binnen korte tijd slaat de financi\u00eble crisis over naar de re\u00eble economie. De crisis, veroorzaakt door een heel nieuw type bankiers, de snelle ongens op Wall Street, in Londen en andere financi\u00eble centra, is nu een crisis voor de gewone man in de straat.Wat waren de achtergronden en oorzaken van deze sinds de oorlog ongekende financi\u00eblecrisis?Het is belangrijk om een tandje dieper te graven om te zien welke ontwikkelingen hier aan tengrondslag lagen. Ik noem er vijf.1.Cultuuromslag in de financi\u00eble en zakelijke sectorOm te beginnen heeft er zich in het midden van de jaren negentig een cultuuromslagvoorgedaan in de wereld van de banken. Daarv\u00f3\u00f3r was een bank een tamelijk saaieonderneming, waarin langdurige relaties met bedrijven en individuele klanten centraalstonden, geen spectaculaire winsten werden geboekt en toch goede salarissen werdenverdiend. De tijd van de grijze pakken. In het midden van de jaren negentig veranderde dezecultuur fundamenteel door de introductie van Angelsaksische bankiersmethoden. Snelle dealsmet grote fees, de opkomst van de dealmakers en risicobankiers, het steeds grotere belangdat aan de beurskoers werd gehecht, de invloed van de analisten, de bonussen, de risicovolleproducten, het hoorde er allemaal opeens bij. De Raad van Bestuur raakte losser van dewerkvloer en in de ban van de bonussen en de overnames. Het \u2018familiegevoel\u2019 verdween, hetcommitment van de medewerkers werd ondermijnd. Jeroen Smit beschrijft dat treffend in zijnboek over ANB AMRO, De Prooi, Arnoud Boot in De ontwortelde onderneming.Deze cultuuromslag beperkte zich overigens niet tot de banken, maar vond ook in anderedelen van het bedrijfsleven plaats. Overnemen werd belangrijker dan ondernemen. Voor veelbedrijven gold: als ze geen jager waren, werden ze prooi.2.Greed is goodDeze cultuuromslag was, en dat is de tweede ontwikkeling waarop ik wil wijzen, onderdeelvan een veel bredere mentaliteitswisseling, die misschien wel het beste is getypeerd doorGordon Gekko, de hoofdpersoon van Oliver Stone\u2019s film Wallstreet uit 1987. \u201cGreed is good\u201d,hebzucht loont, is zijn motto:\u2018I am not a destroyer of companies. I am a liberator of them! The point is, ladies andgentleman, that greed, for lack of a better word, is good. Greed is right, greed works. Greedclarifies, cuts through, and captures the essence of the evolutionary spirit. Greed, in all of itsforms; greed for life, for money, for love, knowledge has marked the upward surge ofmankind'.Ter bevrediging van de hebzucht mochten er zelfs grote risico\u2019s worden genomen \u2013 je waseen held als je het wel en een sukkel als je het niet deed. De gematigdheid, ooit een deugd,legde het af tegen de ongeremde wens tot onmiddellijke behoeftebevrediging, tegen dehebberigheid \u2013 niet alleen bij banken, bij dealmakers en bij activistische aandeelhouders,want de cultuur van risico\u2019s nemen is overal doorgesijpeld: in het internationale verkeer, in depensioenfondsen en, niet te vergeten, in de individuele huishoudens.3. Wereldwijde instabiliteitDe veranderingen in bedrijfscultuur en mentaliteit vonden plaats in een internationaal systeemdat structureel gekenmerkt wordt door gebrek aan stabiliteit. Dat komt allereerst door dezowel dominante als fragiele positie van de VS in de wereldeconomie. Wat begon met dedollarcrisis in de jaren zeventig liep uit op een ongekende schuldeneconomie van deVerenigde Staten, nationaal en internationaal, die uitsluitend in stand kan worden gehoudendankzij de \u2018Bank van China\u2019.In de Verenigde Staten is de schuldenlast verbonden met de sterk toegenomen ongelijkheidin inkomen en vermogen, met een steeds rijker wordende bovenlaag en een wegzakkendepositie van de middenklasse \u2013 een risico waar wij terdege beducht voor moeten zijn.Verruiming van kredietmogelijkheden werd in de Verenigde Staten een aflaat voorachterblijvende inkomensontwikkeling. Wat mensen niet meer verdienden moesten ze lenenom mee te kunnen blijven doen. En ach, die huizen werden toch steeds meer waard, dus hetkwam wel goed met die schulden. Niet dus.4. Vergaande dereguleringHet gebrek aan stabiliteit werd veroorzaakt door een allesomvattende dominantie van de neoliberale vrije markt ideologie die vergaande deregulering van markten voorstond. Definanci\u00eble markten werden (ook bij ons) geliberaliseerd en gedereguleerd, zonder dat daar, zobleek later, voldoende systemen van checks and balances tegenover kwamen te staan. Degroei en dynamiek van de financi\u00eble markten werd extra gestimuleerd door de modernecommunicatie- en informatietechnologie. De les van de crisis uit de jaren dertig, dattegenwicht, regulering en ingrijpen van de overheid nodig is om ontsporing van de economiete voorkomen, lag te ver achter ons ten gunste van een vertrouwen op het zelfregulerendevermogen van de markt. De conclusie moet een en andermaal zijn dat zelfreguleringonvoldoende is zodra systeemrisico\u2019s in het spel zijn.5. Onvoldoende toezichtIn de ontstane situatie van deregulering en met een groot geloof in de heilzame werking vanzelfregulering bleek het toezicht op de risico\u2019s die door financi\u00eble instellingen werdengenomen onvoldoende. Het toezicht door de eigen Raad van Commissarissen was hier nietop toegesneden. Dat mag nu al geconcludeerd worden uit de verhoren van de Commissie DeWit. Het toezicht op de financi\u00eble sector bleek bovendien nationaal en internationaalversnipperd en ook op Europees niveau onvoldoende geco\u00f6rdineerd.Zo is een situatie ontstaan waarin de winsten voor de bedrijven waren, de risico\u2019s voor destaat; de lusten privaat, de lasten voor de belastingbetaler. Per saldo, zo moeten wijvaststellen, hebben samenleving, overheid en politiek veel te weinig tegenwicht gebodentegen de vrije ontwikkeling van het casino-bankieren.De crisis van 2008 vormde de climax van onderliggende en structurele problemen in devariant van het financi\u00eble kapitalisme. Volgens beleidsmakers en economen kan een goedsysteem een ongelukje opvangen. Maar er is niet zomaar een ongelukje gebeurd: hetsysteem deugde niet meer. De erkenning dat het internationale financi\u00eble systeem, en - latenwe dat vooral niet vergeten - de economische theorie die er aan ten grondslag ligt, niet deugt,is fundamenteel. Zonder die erkenning, zal het snel back to business zijn \u2013 met alle risico\u2019svan dien.Kortom:De mentaliteit dat hebzucht loont, een cultuuromslag binnen bedrijven, wereldwijdeinstabiliteit, een structurele systeemfout door vergaande deregulering van financi\u00eble marktenmet onvoldoende en daardoor falend toezicht op de financi\u00eble markten hebben samen dehuidige crisis veroorzaakt.De positie van de financi\u00eble sector in de economie is veranderd van een dienende,faciliterende, naar een overheersende en, zoals wij gezien hebben, destabiliserende. Alsgeen ander heeft de financi\u00eble sector bovendien de macro-economie van het grote geld aande micro-economie van het gewone geld verbonden. Dat geldt niet alleen voor de relatie vanbanken tot bedrijven, maar ook voor gewone spaarders die hun geld na lang werken opzijgelegd hebben. Financi\u00eble risico\u2019s zijn daarmee tot in de haarvaten van de maatschappijdoorgedrongen.In moreel, cultureel, politiek en economisch opzicht heeft de financi\u00eble factor anderebelangen en gezichtspunten overwoekerdDe ontwrichtende gevolgen van deze economische ontwikkelingen dringen door in eensamenleving die toch al onder druk staat.Waar staan we nu?Er is iets mysterieus aan de hand met de huidige financi\u00eble crisis en haar nawerking in desamenleving. Voor velen gaat het leven gewoon door, alsof er niets aan de hand is. De rijenwerklozen voor de stempellokalen, de gaatjes in de fietsplaatjes, de huisuitzettingen, degaarkeukens en de werkverschaffingsprojecten - beelden die de crisis van de jaren dertigzo\u2019n indringend aanzien gaven - ontbreken nu. Het is als een griep zonder koorts. Hetgesprek over de gevolgen van de crisis ligt de meeste inwoners van Nederland niet voor opde tong.Toch is ook in Nederland is de situatie ernstiger dan tot het bewustzijn lijkt te zijndoorgedrongen. We hebben te maken gehad met een negatieve groei van 4 procent in 2009 \u2013minder dan in andere landen, maar toch. We hebben te maken met banken in een kwetsbarepositie, met bedrijven die de deuren hebben moeten sluiten, of met weinig florissantevooruitzichten, met jongeren die niet aan het werk komen en met een groeiendeberoepsgroep van zelfstandigen zonder personeel die stevige klappen hebben gekregen inorderportefeuilles en inkomen \u2013 dat betekent in alle gevallen inkomenverlies en veel meerdan een paar jaar geleden faillissementen met alle ontwrichtende gevolgen van dien.Dat is de situatie van nu. Maar we weten dat de 'aftershocks', oftewel natrillingen van de financi\u00eble crisis er nog aan komen, zoals een indringende studie van de WRR beschrijft.Dan gaat het om toenemende werkloosheid, problemen in de pensioenvoorziening, politieke spanningen en - om te beginnen - met de overheidsfinanci\u00ebn. De overheid, die miljarden heeft gestoken in het stutten van de banken en de financi\u00eble sector, krijgt nu de rekening gepresenteerd door tegenvallende belastinginkomsten en een oplopend begrotingstekort en liet zich inmiddels gesteld voor de vraag naar draconische bezuinigingen op de overheidsvoorzieningen. Waar kan worden gesneden? En wat zullen daarvan de gevolgen zijn? Die vragen zullen mede de inzet van de verkiezingen zijn. De 20 ambtelijke werkgroepen die de Heroverwegingsoperatie uitmaken rapporteren op 1 april 2010, de politieke partijen werken aan hun programma voor de komende jaren. Ook de Partij van de Arbeid, maar u begrijpt dat ik daarover in deze lezing nog niet kan uitweiden.Wat daarvan zij, burgers zullen geconfronteerd worden met de kosten van de crisis, want deoverheid en de pensioenfondsen, dat zijn wij zelf, u en ik samen.Daarbij is de overheid op dit moment niet het veilige baken waarop burgers durven tekoersen. Het vertrouwen in de markt mag dan een schok hebben gekregen, staatsinterventiesdaarmee wat acceptabeler zijn geworden, daarmee is het vertrouwen in de overheid nietopeens - als een communicerend vat - omhoog geschoten.De demografische contextDe gevolgen van de economische crisis vallen samen met andere ontwikkelingen, die zelf alom een herijking van maatschappelijk en economisch gedrag vragen. Ik noem een aantal datom bijzondere aandacht vraagt, juist ook bij het bepalen van het toekomperspectief dat ikvoor mij zie.Er voltrekken zich allereerst verreikende demografische ontwikkelingen. Tot 2030 stijgt debevolking in Nederland met 1 miljoen \u2013 de totale bevolking zal dan 18 miljoen bedragen.Daarna zal de bevolking zich stabiliseren en op den duur gaan krimpen. Die groei is echteronevenwichtig verdeeld over het land. In de Randstad zal de bevolking volgens de prognosestoenemen en daarmee ook een toenemende vraag naar voorzieningen in dit gebied. Anderedelen van het land (in Limburg, Zeeland, en de Noordelijke provincies) krijgen metbevolkingskrimp te maken, waardoor de economische dynamiek en het voorzieningenniveaudaar onder druk komen te staan.Bovendien worden we ouder. Dat is op zichzelf niet iets om somber van te worden; wel is eralle reden om realistisch te zijn over sommige gevolgen daarvan. Die moeten we onder ogenzien en daar moeten we onze maatschappij en economie op inrichten. Zo vindt er een forseverschuiving plaats in de verhouding tussen de actieve beroepsbevolking en diegenen dieniet deelnemen aan de arbeidsmarkt. Was die verhouding in de jaren vijftig 7:1, nu is hij 4:1en in de komende decennia zal die verschuiven naar 2:1. Kernvragen bij deze demografischeontwikkelingen zijn:Zijn er op den duur genoeg mensen om de economie draaiende te houden?Zijn er genoeg mensen om aan de zorgbehoeften van een toenemend aantal ouderentegemoet te komen?Hoe zorg je voor een evenwichtige verdeling van de economische baten envoorzieningen over het hele land? En last but least:Hoe financieren wij onze voorzieningen in deze nieuwe contekst?Economische groei te weinig gericht op duurzaamheidDaarnaast worden we geconfronteerd met de gevolgen van een ongekende maar niet opduurzaamheid gecontroleerde economische groei. Het klimaat ondergaat ingrijpendewijzigingen. Kijk naar Midden Afrika, waar de woestijngrens zich zichtbaar verplaatst; kijk naarGroenland waar hetzelfde met de ijsgrens gebeurt. Wij trekken een wissel op de biodiversiteit;op onze fossiele brandstoffen; op de kwaliteit van onze lucht. Hoe we het ook wenden ofkeren, ongeremd doorgroeien is geen optie. In onze beleidsdoelstellingen klinkt al welurgentie door, maar ons gedrag is er nog onvoldoende van doordrongen.Maatschappelijke en politieke polarisatieDe gevolgen van de financi\u00eble en economische crisis, de demografische ontwikkeling en hetmilieuvraagstuk moeten bovendien worden opgevangen in een situatie van toegenomenmaatschappelijke, economische en politieke polarisatie. In het maatschappelijke verkeerevenals in opvattingen over migratie en integratie is een verharding opgetreden.Individualisering, globalisering, secularisering - niet alleen migratie - hebben naast veelvrijheid, ook desintegrerende effecten tot gevolg gehad.In hun onderlinge samenhang hebben deze factoren geleid tot een samenleving van individuen, die zich veelal als vreemden tot elkaar verhouden en waarin het gemeenschapselement fragiel is geworden.Ook in de politiek zijn desintegrerende factoren zichtbaar. Allereerst in de vorm van defragmentatie van het politieke landschap, vooral van het midden: traditionele partijen hebbenhun natuurlijke aanhang verloren, veel kiezers zijn in toenemende mate 'zwevend'. De organisatie van politiek en overheid lijkt onvoldoende toegesneden op de verlangens van de samenleving: een samenleving die om m\u00e9\u00e9r vraagt dan \u00e9\u00e9n keer in de vier jaarvertegenwoordigers kiezen, een samenleving die meer invloed op beleid en beleidskeuzeswil. Een andere desintegrerende factor is de wijze waarop politiek wordt bedreven: er is eenharde toon met een roep om een 'keiharde aanpak', die haaks lijkt te staan op wat velenwensen: een gematigde en fatsoenlijke samenleving, waarbij tegenstellingen tussen mensenweliswaar niet worden ontkend, maar worden opgelost in plaats van aangewakkerd.Sociaal-economische tweedelingOok in sociaal-economisch opzicht ontstaan scherpere scheidslijnen en grotereongelijkheden. Zij zijn het gevolg van de introductie van nieuwe technologie\u00ebn, vanglobalisering en internationalisering van onze economie, van hedendaagsebedrijfsstrategie\u00ebn, van de invoering van marktwerking in de publieke sector en deaanpassingen in de verzorgingsstaat van de afgelopen decennia. Marcel van Dam noemt datde nevenschade van de bezuinigingspolitiek van de jaren tachtig en negentig. De tweedelingis ook het gevolg van verandering in waardering voor beroepen en opleidingen. Die functiesdie voor de samenleving van het grootste belang zijn -in de zorg, het onderwijs en bij depolitie- krijgen, wat mij betreft ten onrechte, minder waardering dan vroeger. De schaduwzijde van de meritocratie, wordt er dan gezegd..Waar het om inkomens en vermogens, kwaliteit van het werk en maatschappelijkevooruitzichten gaat, zien we een groeiende maatschappelijke ongelijkheid tussen mensenaan de onderkant van de economische ladder en die aan de bovenkant. De nieuwetegenstellingen zijn lang niet altijd zichtbaar in de statistieken, bijvoorbeeld als het gaat om deverschillen in vermogen of de verschillen tussen de nieuwe tweeverdieners en de oudekostwinner, de uitkeringsgerechtigde of de oudere die uitsluitend AOW ontvangt.Lange dagenIn de economie van de onderkant, maken mensen lange dagen tegen lage lonen, metflexibele contracten, in wisseldiensten, onder hoge werkdruk en soms slechtearbeidsomstandigheden, met een zwakke rechtspositie -ook voor wat betreft hun aansprakenop uitkeringen en pensioenen. Zij hebben het gevoel dat ze te weinig waardering krijgen, ookin hun werk, ze hebben weinig perspectief om vooruit te komen, hebben moeilijk toegang totprivate en publieke basisvoorzieningen \u2013 en vooral: kunnen moeilijk rondkomen van hunsalaris. Kijk naar de schoonmakers (bij de NS, op Schiphol) die al wekenlang in staking zijn.Daartegenover staat een economie van de bovenkant, die in alles het spiegelbeeld is van deeconomie van de onderkant: goede salarissen (in sommige sectoren aangevuld met rianteprestatiebonussen), luxe arbeidsomstandigheden, goede regelingen voor werkloosheid enpensioen, afvloeiingsregelingen inclusief 'gouden handdrukken' en uitstekende toegang totprivate en publieke voorzieningen. Ja, ook hier is stress, maar daar staan wel aanzienlijkbetere arbeidsvoorwaarden tegenover en de mogelijkheid om je overal tegen te verzekeren.Daartussenin staat een brede middenklasse die van beide kanten steeds meer onder drukkomt te staan als gevolg van de ontwikkelingen die ik beschreef - een verschijnsel dat in deVerenigde Staten al veel langer aan de gang is, en dat heeft geleid tot een uitholling van demiddenklasse.KnelDe lagere middeninkomens dreigen in de knel te komen: met forse lasten voor huis,levensonderhoud en vervoer en de kosten voor de opvoeding van kinderen, gekoppeld aantoenemende concurrentiestrijd op de arbeidsmarkt, houdt men het maar net vol. Hogeremiddeninkomens zijn de aansluiting met de top verloren en hebben het gevoel dat zij door deoverheid flink aangeslagen worden terwijl de kwaliteit van de overheidsvoorzieningen ernauwelijks op vooruit lijkt te gaan.Uit een groot Europees onderzoek uit 2004, het zogenaamde SIREN-rapport, blijkt dat de'gewone werknemer' zich van vele kanten bedreigd voelt. Er is wat je met een mooie term\u2018globaliseringspijn\u2019 kunt noemen \u2013 werk verdwijnt naar het buitenland, en er komt meestalgeen vergelijkbaar werk voor terug. Er is al jarenlang sprake van permanente reorganisaties,van herstructurering van bedrijfstakken en nieuwe stijlen van management \u2013 met een grooteffect op de houding van werknemers. Wat groot verdriet oplevert is de veroudering vandiploma\u2019s, van kennis en vaardigheden. Angst voor sociale daling of declassering enboosheid over gebrek aan waardering en respect zijn sleutelbegrippen in dit onderzoek.Niet alleen in de private sector, ook in de publieke dienstverlening staat het werk van de(lagere) middenklasse onder druk. De frontsoldaten van onze maatschappij (politieagenten,onderwijzers, zorgverleners) hebben enerzijds te maken met toenemende eisen, agressie enongeremdheid vanuit de maatschappij. Anderzijds worden zij geconfronteerd met nieuwemethoden en managementlagen, reorganisaties, marktwerking, gedetailleerdeverantwoordingsvragen en toenemende regeldruk.Werknemers ervaren dikwijls een gebrek aan erkenning voor hun harde werken. Opleiding speelt een steeds beslissender rol voor maatschappelijke mogelijkheden en succes \u2013 en draagt krachtig bij aan de hier beschreven fragmentering en tweedeling. De kloof tussen hoogopgeleiden en lageropgeleiden is gegroeid en zal mogelijk blijven groeien doordat mensen voor huwelijk, vriendschap en relaties andere mensen uitkiezen met een vergelijkbaar patroon.Er ontstaat zo een breuk met het maatschappijmodel dat na de oorlog met zorg engezamenlijke inspanning is opgebouwd. Daarin waren er allerlei mogelijkheden vooropwaartse mobiliteit: via school en opleiding, via het werk, door te verhuizen naar een anderebuurt, door een grotere welvaart - en doordat de kinderen een stap verder konden doen. Datkan nog steeds en je ziet het ook om je heen gebeuren, maar het vraagt wel veel aandacht.Niet voor niets is de wens om deel uit te maken van een middenklasse met allemaatschappelijke ontplooiingskansen die daarbij horen een van de speerpunten van deveranderingsagenda van President Obama.Kortom: in het licht van de nawerking van de crisis en een aantal maatschappelijke trends iseen verandering van politiek perspectief nodig. Herijken we onze gedragspatronen niet, danleggen wij een (te) zware hypotheek op onze toekomst en die van onze kinderen; groeien debestaande tegenstellingen in onze maatschappij verder door; blijven we met markten zittendie zichzelf niet corrigeren en evenmin in toom worden gehouden door een stevigoverheidstoezicht; en zijn we onvoldoende responsief voor de veranderingen in deinternationale omgeving.Veerkrachtig door verbindingIk keer terug naar de vraag die verborgen ligt in de titel van deze lezing. Welke kansen biedtde financi\u00eble crisis voor onze samenleving? Welke perspectieven zijn er? We naderen eenkruising, in werkelijkheid met grotere snelheid dan we op de kilometerteller zien staan.De geschiedenis leert dat elke economische crisis op zichzelf een beproeving is en dat hetantwoord op die beproeving de weg kan wijzen naar een nieuw tijdperk. De geschiedenisleert ook dat dit niet \u2018vanzelf\u2019 gebeurt. Het vraagt om een gedegen analyse van deproblematiek, heldere uitgangspunten, het nemen van de maatregelen die nodig zijn en debereidheid om dit samen met anderen te doen.Mijn centrale uitgangspunt is allereerst dat verbinden, het bevorderen van samenhang,essentieel is. Wij hebben een lotsverbondenheid in een gezamenlijke toekomst van onzesamenleving, onze democratie en onze economie.De desintegrerende sociaal-culturele krachten in onze samenleving, zo heb ik eerderbetoogd, zullen we tegemoet moeten treden door herstel van vertrouwen in, enverantwoordelijkheid voor, elkaar. Dat begint door - zoals Lodewijk Asscher dat in Deontsluierde stad heeft geformuleerd - empathie voor elkaar te hebben, door duidelijkegrenzen te stellen \u2013 de rechtstaat is ons kader!- en daarbinnen elkaar ruimte te geven. Dat isook een economische noodzaak. Op basis van de ontwikkelingen die ik eerder schetste is heteenvoudigweg onmogelijk en economisch onverantwoord om grote groepen in desamenleving aan de kant te laten staan. Dat vraagt om een urgent besef dat iedereen \u2013 maardan ook echt iedereen - nodig is, zeker de komende jaren.Op de proefOnze democratie wordt op de proef gesteld door weglekkende verantwoordelijkheden, een tebedrijfsmatige organisatie van de overheid en een vergaande verzakelijking van de relatietussen overheid en burger. Burgers zijn klanten geworden. Onze taak is om de democratie teherstellen als een krachtig bindmiddel voor groepen en individuen in de samenleving - juistomdat ieder individu uitgedaagd wordt om samen met anderen aan gemeenschappelijkedoelen te werken - en meningsverschillen vreedzaam te beslechten. Democratie isburgerbestuur: bestuur van, voor en door burgers dat gericht is op collectieve wilsvorming tenbate van de opbouw van de samenleving. Verantwoordelijkheid nemen en verantwoordingafleggen voor genomen besluiten door de gekozen burgerbestuurders hoort daaronlosmakelijk bij.Burgers moeten politici vertrouwen, politici moeten burgers vertrouwen. Alwas het maar omdat democratie een systeem is waarbij burgers zichzelf regeren.Ook in sociaal-economisch opzicht is \u2018de boel bij elkaar houden\u2019 een essentieel uitgangspuntvan de sociaal-democratie. Laat ik daarvoor terugkeren naar de oorsprong van dit citaat. Hetis afkomstig van Joop den Uyl en vaak is aangenomen dat deze vooral duidt op de cultureleverschillen in de maatschappij: tijdens de Algemene Beschouwingen van 1984 had Den Uylgesproken van een dreigende tweedeling in de samenleving: \u2018Steeds diepere kloven tekenenzich af, tussen werkenden en hen die van het arbeidsproces zijn uitgesloten\u2019, zo zei hij.\u2018Tussen hen, die uitzicht hebben op inkomensverbetering en hen die in koopkrachtachteruitgaan. Tussen degenen die kansen hebben om deel te nemen aan nieuweontwikkelingen in techniek en economie en hen voor wie de poort naar de toekomst geslotenlijkt.\u2019 Den Uyl kreeg kritiek, van wetenschappelijke en politieke zijde, op zijn uiteenzetting diemet iets te rigide vond. In 1985 koos hij daarom de volgende woorden toen hij schreef:\u2018Tweedeling is een gebrekkig begrip om een proces van splitsing en fragmentering, dat zich inonze samenleving voltrekt, aan te duiden. Het tegengaan van dit proces laat zich moeizaamomschrijven als een poging tot nieuwe integratie en versterking van samenhang. De boel bijelkaar houden, dat is het dus.\u2019In 2010 is de kern van deze opgave niet wezenlijk veranderd, en de urgentie is groot. Hetvinden en vormen van nieuwe loyaliteiten is ook nu niet eenvoudig. Juist nu in een klimaatwaarin gelijktijdig sprake is van \u00e9n toenemende maatschappelijke onzekerheid \u00e9n een politiekwaarin culturele verschillen worden uitvergroot is een economische politiek waarin deeconomische verschillen en onzekerheden tussen mensen verder toenemen volstrektonwenselijk. Met elkaar delen, onderlinge verbinding en betrokkenheid zijn niet alleen eenteken van beschaving, maar ook een voorwaarde voor economische veerkracht. Dat geldtvoor evenwichtige inkomensverhoudingen evenzeer als voor onderlinge betrekkingen in deonderneming, voor nationale arbeidsverhoudingen evenzeer als voor een fair sociaalzekerheidsstelsel, voor een eerlijke balans tussen ouderen en jongeren evenzeer als vooreen open oog voor de verschillen tussen rijke en arme regio\u2019s en landen.OnderlingEconomische vooruitgang begint bij onderlinge samenhang, een maatschappij waariniedereen wordt gestimuleerd en geholpen om mee te doen, er bij te horen en er uit te halenwat er in zit - ongeacht leeftijd, postcodegebied of herkomst.Een samenleving die de onderkant en de bovenkant verbindt en de werkzoekende evenzeeraanspreekt op zijn of haar maatschappelijke verantwoordelijkheid als de bestuurder van eenbedrijf. Een samenleving met fijnmazige diagonale verbindingen, met wetten en regels dievoor iedereen gelijk zijn. Geen krachtige economie zonder een veerkrachtige samenlevingbinnen de grenzen van onze rechtstaat.Perspectief na de crisisEen succesvolle aanpak van de crisis vraagt naast betere maatschappelijke verhoudingen,om een fundamentele herori\u00ebntatie op de economie en de rol van de overheid. Innovatie enondernemerschap zijn nodig om onze economie sterk en dynamisch te houden, duurzaam temaken en onze welvaart op peil te houden, of te verbeteren. De belangrijkste opgave waarwe voor staan is om methoden en oplossingen te vinden die tegelijkertijd de economieversterken, het milieu verbeteren en de verbanden tussen mensen versterken. Daarbij pasteen zelfbewuste overheid om een helder kader te bieden voor publieke voorzieningen enordening van markten.Wouter Bos gaf in zijn Den Uyl-lezing een stevige aanzet daartoe. In aanvulling daarop noemik de volgende punten, die tevens een ori\u00ebntatie kunnen bieden voor een koers na de crisis.Een nieuwe rol voor de financi\u00eble sectorWe kunnen nu al wel enige lessen trekken uit de ineenstorting van het geliberaliseerdefinanci\u00eble bouwwerk. Er is ordening, regulering en toezicht nodig - ook internationaal, en inhet bijzonder Europees - die de financi\u00eble factor terugbrengt in onze economie tot de rol diezij zou moeten spelen: dienstbaar en faciliterend. Nieuwe checks en balances, dus, eropgericht om risico\u2019s tot hanteerbare proporties terug te brengen. Dan gaat het om de terugkeervan de nutsfunctie, zodat iedereen onder fatsoenlijke condities kan beschikken over eenbetaalrekening zonder het risico te lopen dat zijn geld verdwijnt door riskante manoeuvres.Scheiding van consumentenbankieren en zakenbankieren, reductie van de omvang vanbanken: het zijn even zovele idee\u00ebn die de moeite waard zijn om te toetsen op hunbruikbaarheid.Herori\u00ebntatieWezenlijk is verder een herori\u00ebntatie op het bestuur van de banken - en van debeursgenoteerde ondernemingen in het algemeen. De onderneming is geen koopwaar, diewillekeurig kan worden opgesplitst. De onderneming is een samenwerkingsverband, eenorganisch tot stand gekomen weefsel, waarin een evenwichtige vertegenwoordiging van deverschillende belangen centraal hoort te staan, waaronder uiteraard die van de werknemers.Er is een stabiele, op lange termijn gerichte aandeelhoudersstructuur nodig - waaraan depensioenfondsen een positieve bijdrage zouden kunnen leveren. De huidige bonuspraktijkheeft perverse effecten, datzelfde geldt voor de rol van private equity en hedge funds.Innovatie, ondernemerschap en duurzaamheidWe hebben een economie nodig waarin niet overnemen een belangrijke factor is, maarwaarin ondernemen, vakmanschap en innovatie gedijen. De overheid zit daarbij niet aan deknoppen -echte innovaties vinden elders plaats-, maar de overheid kan wel met gerichtebijdragen onze economie versterken. Bedrijven, ondernemers en kennisnetwerken zouden inhet bijzonder gestimuleerd moeten worden om te komen tot de ontwikkeling en het gebruikvan producten en diensten die over hun hele levenscyclus zo duurzaam mogelijk zijn.Investeringen in onderzoek en ontwikkeling, alsmede de uitwisseling tussenkennisinstellingen en ondernemingen \u2013 wij zijn daar in Nederland lang niet goed genoeg iniscruciaal en kan dus nog wel een helpende hand gebruiken. Regionale en lokale overhedenkunnen daarbij bovendien een rol spelen, zoals het milieubeleid van de gemeenteLeeuwarden en de vestiging van Wetsus als centrum van watertechnologie laten zien.Innovatie is niet een voor de private sector gereserveerd thema - ook de overheid kandaaraan bijdragen, bijvoorbeeld door de wijze waarop zij opdrachten verschaft, maar ook ineigen huis. Daarbij zouden we ook terug kunnen grijpen op bewezen succesvolle conceptenvan vroeger. Retro-innovatie noemt wethouder Bert Otten uit Hengelo dat: \u2018Vaak kunnen oude recepten in een nieuw jasje heel effectief zijn. Denk aan de introductie van de buurt- en wijkzorg, de terugkeer van de wijkverpleegster en nieuwe vormen van gesubsidieerde arbeid.\u2019Ondernemerschap betekent in onze tijd niet meer vanzelfsprekend: werkgeverschap. Er zijninmiddels bijna een miljoen ondernemers zonder personeel, vaak vakmensen, die tijdens decrisis forse klappen hebben moeten opvangen. Onze regeling op het gebied van pensioenen,bescherming in geval van ziekte of arbeidsongeschiktheid zijn niet op hen toegesneden -maar zij horen wel onderdeel te worden van bescherming en zekerheden die wij anderen welbieden in onze verzorgingsstaat.Arbeid, stijgingskansen en onderwijsDe idealen van zinvolle en gerespecteerde arbeid, de mogelijkheid om vooruit te kunnenkomen en onderwijs dat de veilige omgeving biedt om het beste uit je zelf te halen zijnactueler dan ooit. Maar de trends wijzen tot nu toe in een andere richting. In de huidigediscussies over arbeid en arbeidsrecht is het financieel-economische perspectief vaakleidend.Fundamenteel in onze herori\u00ebntatie is om deze trends ten goede te keren. Dat betekentgematigde inkomensverschillen, vasthouden aan het principe dat de sterkste schouders ookwerkelijk de zwaarste lasten dragen, zonder onaanvaardbare uitschieters aan bovenkant enonderkant. Dat betekent opnieuw aandacht voor de rechten van werkenden en de kwaliteitvan werk en werkomgeving. Politieke partijen kunnen daar direct een bijdrage aan leverendoor de kwaliteit van het werk in de publieke sector - en vooral voor de frontlijnwerkers - teverbeteren. Het extra geld voor het onderwijs en de politie-CAO van de afgelopen jarenwaren daar al voorbeelden van.Dat betekent ook de mogelijkheden scheppen om vooruit te komen - door opleiding enscholing bijvoorbeeld. Daarvoor is een herwaardering van vakmanschap en ambachtelijkheidwenselijk. We hebben niet alleen behoefte aan ingenieurs, maar ook aan monteurs. Eenfundamentele herwaardering en verbetering van de kwaliteit van onderwijs op het VMBO enMBO behoort tot zo\u2019n perspectief. De kiemen daarvoor lijken gelegd, het is nu zaak om die totwasdom te brengen.Een breder welvaartsbegripOnze welvaart wordt eigenlijk vooral gemeten in termen van economische groei. Het is dehoogste tijd om daaraan andere elementen toe te voegen, en terecht heeft Wouter Bosdaarvoor de weg geplaveid in zijn Den Uyl-lezing. \u2018In de geduldige cijfers van het nationaleinkomen\u2019, zei diezelfde Den Uyl op het congres van de PvdA in 1963, \u2018telt de electrischetandenborstel evenzeer als de verpleeghulp, de reclame-uitgaven voor het definitievekalmeringsmiddel evenzeer als de entreeprijzen voor de schouwburg, hetcommissarissentanti\u00e8me evenzeer als de blindenrente. Groei van het nationale inkomen perhoofd van de bevolking op zichzelf is geen waarborg voor het welzijn, voor de verbetering vande kwaliteit van het bestaan.\u2019Daaraan voeg ik nu toe, dat een goede combinatie van werk en zorg, de veiligheid van onzeomgeving, duurzaamheid, de rijkdom van kunst en cultuur en een goede bereikbaarheidevenzeer bijdragen aan de kwaliteit van ons leven en onze welvaart als het verdiendeinkomen alleen. Levensgeluk wordt niet uitgedrukt in euro\u2019s.Een zelfbewuste overheidDe wijze waarop in het recente verleden publieke taken zijn georganiseerd behoeft werkelijkbijstelling. Wij hebben de afgelopen jaren een aantal taken op afstand geplaatst dan wel aande markt overgelaten, zonder de organisatie van publieke zeggenschap en verantwoordinggoed te regelen. Daardoor is een democratisch tekort ontstaan. Voorafgaand aanbesluitvorming om taken op afstand of in de markt te plaatsen moet daarom getoetst wordenof de publieke zeggenschap, verantwoordelijkheid en verantwoording afdoende geregeld zijn.Wegen de gewenste doelmatigheid- of efficiency voordelen niet op tegen de kosten ervan,bijvoorbeeld in termen van publieke verantwoording, dan kan de consequentie zijn dat eenbepaalde publieke taak niet aan de markt wordt toevertrouwd - of zelfs terug wordt gehaaldnaar het publieke domein.Wij hebben na het neo-liberale tijdperk voor alles een zelfbewuste overheid nodig. Deoverheid is de hoeder van de publieke zaak in naam van de burgers, van ons allen. Deoverheid heeft de bevoegdheid om algemeen verbindende regels te stellen en deze af tedwingen, belasting te heffen en collectieve voorzieningen te verzorgen. Die publieke takenworden door en in het democratisch bestel gelegitimeerd. Als hoeder van de publieke zaakkomt de overheid de organisatie van de publieke zeggenschap en de publiekeverantwoording hierover toe. Zij hoort bij de als publiek gedefinieerde zaken de touwtjesstevig in handen te houden. Essentieel is daarbij: the law is the law.Tot slotNederland staat op een wezenlijk moment in zijn politieke geschiedenis - op een tweesprong.De centrale vraag voor de komende verkiezingen - en ver voorbij deze - zou moeten zijn: inwat voor maatschappij willen wij leven? Kiezen we voor een maatschappij van het bredemaatschappelijke midden, waarin sociale mobiliteit een wenkend perspectief is? Met eensterke, ondernemende, innovatieve, groene economie?Waarin verantwoordelijk burgerschap wordt gevraagd van beneden, maar minstens evenzeer van boven? Een maatschappij die grenzen stelt aan het geld, die ondernemen stimuleert in plaats van overnemen, die aan arbeid een centrale plaats toekent waar mensen waardering vinden, die dus investeert in het opleiden van ingenieurs \u00e8n monteurs, die de publieke sector niet als een vijand ziet maar als essentieel \u2013 maar wel in de hand te houden- onderdeel van ons welzijn, die niet alleen wil bezuinigen, maar lasten eerlijk wil verdelen om belangrijke voorzieningen in stand te houden, die bevordert dat iedereen een bijdrage aan de maatschappij kan leveren en dat daadwerkelijk doet, en die pluriformiteit binnen de grenzen van de rechtsstaat als uitgangspunt van een democratische rechtsorde ziet?.De vraag is te herformuleren in keuzetermen van het Centraal Planbureau: hoe beschaafd isNederland? Kiezen we voor een gepolariseerd model in cultureel en economisch opzicht?Een model waarin het wij-zij perspectief domineert en migranten als permanente indringersworden beschouwd die er niet bij horen? Een Angelsaksisch economisch model waarinongelijkheid in inkomen en vermogen ongeremd toenemen en de publieke sector onmachtigwordt gemaakt? Of kiezen we voor een Europees model, met gematigde inkomens- envermogensverschillen, een betekenisvolle publieke sector, een stevig sociaalzekerheidsstelsel, dat burgerschap en participatie centraal stelt?Mijn antwoord daarop heb ik u hier vanmiddag gegeven.De financi\u00eble crisis voorbij: kansen voor onze samenleving.Van der Wielen Lezing 2010door Job CohenUitgesproken op vrijdag 26 maart 2010In Leeuwarden.Voor deze lezing maakte ik meer of minder vrijmoedig gebruik van de volgende literatuur:L. Asscher, De ontsluierde stad, Amsterdam 2010.F. Becker en R. Cuperus, \u2018Over links of door het midden?\u2019, in: Socialisme & Democratie 67(2010) 3.A.W.A. Boot, De ontwortelde onderneming. Ondernemingen overgeleverd aan financiers?,Assen 2009.W. Bos, De Derde Weg voorbij, de 21ste J.M. den Uyl-lezing.M. J. Cohen, Binden. Met een inleidend interview door Bas Heijne, Amsterdam 2009.M. J. Cohen, Het wezen van de democratie. Mandela Lezing 2010.R. Cuperus, De wereldburger bestaat niet. Waarom de opstand der elites de samenlevingondermijnt, Amsterdam 2009.P. Hagen, Politicus uit hartstocht. Biografie van Pieter Jelles Troelstra, Amsterdam/Antwerpen2010.A. Hemerijck, B. Knapen en E. van Doorne (eds.), Aftershocks. Economic Crisis andInstitutional Choice, Amsterdam 2009.E. Kalse en D. van Lent, Bankroet. Hoe bankiers ons in de ergste crisis sinds de GroteDepressie stortten, Amsterdam/Rotterdam 2009.C.P. Kindleberger en R.Z. Aliber, Manias, Panics and Crashes. A History of Financial Crisis,New York 2005.B. Otten, \u2018Wethouderssocialisme nieuwe stijl. Van plannen naar binden\u2019, in: Lokale politiek alslaboratorium. In de voetsporen van Wibaut en Drees, WBS jaarboek 2009, Den Haag 2009.B. Van Praag, \u2018Het hete hangijzer van de vergrijzing\u2019, in: Socialisme & Democratie 67 (2010)1-2.J.M. den Uyl, De toekomst onder ogen. Beschouwingen over socialisme, economie eneconomische politiek, Amsterdam 1986.J. Smit, De prooi. Blinde trots breekt ABN Amro, Amsterdam 2008.J.E. Stiglitz, Freefall: America, Free Markets, and the Sinking of the Global Economy, NewYork 2010.O. Velthuis en L. Noordegraaf-Eelens, Op naar de volgende crisis! Over het verleidendvermogen van de financi\u00eble markt, Kampen 2009.Verslag van het negende congres van de Partij van de Arbeid, gehouden op 17, 18 en 19januari 1963, in het gebouw van de Dierentuin, te \u2019s Gravenhage, Amsterdam z.j.",
      "time": "26 maart 2010, 16:43",
      "timeofday": "16:43",
      "title": "Geluk is meer dan euro's",
      "year": 2010
    },
    {
      "category": "Opinie",
      "count": 54,
      "day": 12,
      "href": "http://www.volkskrant.nl/opinie/klaas-knot-dnb-zal-nooit-volledig-kunnen-beantwoorden-aan-de-eisen-van-transparantie~a3392644/",
      "month": 2,
      "text": "Dames en heren,Niccol\u00f2 Machiavelli, de naamgever van de prijs die vandaag wordt uitgereikt, leefde in een periode dat Europa zinderde en knetterde van energie en vitaliteit.Het was de zestiende eeuw, waarin Columbus zijn ontdekkingsreizen maakte, Michelangelo de Sixtijnse kapel schilderde en Erasmus zijn Lof der Zotheid schreef. Het was een tijd waarin de nieuwe wereld op de oude kletterde.Machiavelli was een vertegenwoordiger van de nieuwe wereld.Hij wees de transcendente beschouwingswijze van de Middeleeuwen,waarin God en het hiernamaals centraal stonden, af. Voor Machiavelli stond de mens centraal en was de realisering van zijn eigen-ik enkel en alleen van hemzelf afhankelijk. Deze revolutionaire gedachte werd in die tijd weliswaar door meer schrijvers en kunstenaars uitgedragen, maar Machiavelli was de eerste die politiek als een op zichzelf staande wetenschap benaderde. Wars van elk moreel en ethisch aspect stelde hij dat politiek handelt om het doel en dat dat doel elk middel heiligt.Machiavelli was met zijn opvattingen een man van zijn tijd: de Italiaanse Renaissance kende een lappendeken van kleine en grote machtscentra, van intriges, list en bedrog. De handel ging buitengaats, zodat het snelle geld zijn intrede deed en verval en verlies van prestige op de loer lagen voor wie de verkeerde keuzes maakte. In de Florentijnse republiek, waar Machiavelli een fluisteraar van de heerser was, was wantrouwen de heersende geestesgesteldheid.Ver daarvandaan, in Zeeland, Holland en Utrecht werd, min of meer nadat Machiavelli het tijdelijke voor het eeuwige had verwisseld, een experiment ingezet waarvoor juist de tegenovergestelde geestesgesteldheid vereist was.Dat experiment werd door de Franse politicus en schrijver Alain Peyrefitte tothet ethos van vertrouwen\u00a0 bestempeld. Het zou het fundament leggen voor een wereldwijd handelsmonopolie en vooreen Gouden Eeuw.NoodzaakDat\u00a0 ethos van vertrouwen\u00a0 was in de Verenigde Provinci\u00ebn bittere noodzaak: er was geen centraal gezag, geen centrale geldschieter, het land was klein en voorzien van slechts beperkte natuurlijke hulpbronnen. Er was te weinig land en voedsel, maar er was w\u00e9l wind en water en er was sprake van een collectieve weigering tot fatalisme. Bovendien hadden de mensen er een ongebreidelde vrijheidsdrang om zich tegen buitenlandse machthebbers als de Spaanse vorst te verzetten.Men was tot gemeenschappelijk succes veroordeeld om de overheersers van het lijf te houden. Rente op krediet werd toegestaan en bleek een ongekend effectief smeermiddel om dynamiek en economische vooruitgang aan te jagen. Ook voerde men het aandeel als eigendomsbewijs in. Daarmee kon je participeren in een onderneming en zo mede-eigenaar worden van bij voorbeeld een schip van de VOC. Tegen een relatief beperkt risico deelde je zo mee in de winst. Onderling vertrouwen werd het belangrijkste ruilmiddel. Je gaf vertrouwen en je kreeg er succes voor terug.Uit dat volkskapitalisme, dat in principe voor iedereen openstond, kwamen solidariteit voort, gedeelde belangen, gedeelde winst en gedeelde risico's en dus een gemeenschappelijke behoefte aan een economische en maatschappelijke ordening. De Britse ambassadeur in Den Haag, William Temple, zou in 1672 over de Republiek schrijven dat zij kon rekenen op 'The Envy of some, the Fear of others, and the Wonder of all their Neighbours'.DNAMaar een ethos van vertrouwen is geen onveranderlijk DNA van een land of maatschappij. Het duurt lang om het te krijgen, maar er is niet veel tijd voor nodig\u00a0 om het te verliezen.Dat gold ook al in de Gouden Eeuw. Het ethos van vertrouwen\u00a0 kon de eerste bubbel in de financi\u00eble markten - en dan heb ik het natuurlijk over de tulpenmanie in 1637 - niet voorkomen. Sterker nog, ook wantrouwen en crisis zijn onlosmakelijk met het succesmodel van de Gouden Eeuw verbonden.In de afgelopen tien jaar van deze eeuw is in ons land het ethos van vertrouwen stevig onder druk komen te staan. Er ontstond een andere tijdgeest.Het publieke debat in Nederland werd veel scherper en de rol en het gezag van instituties kwamen steeds meer ter discussie te staan. Voor de financi\u00eble sector was uiteraard 2008 bepalend, toen de kredietcrisis uitbrak. En toen die vervolgens uitmondde in een bankencrisis, en daarna de schuldencrisis, was de vertrouwenscrisis in de financi\u00eble sector compleet. Die vertrouwenscrisis stelt ook De Nederlandsche Bank, die in 2014 zijn tweede eeuwfeest zal vieren, voor een grote uitdaging. Want hoe om te gaan met het aangeslagen vertrouwen in instituten als het onze?CommunicatieEn dat brengt mij op communicatie. Communicatie is namelijk een sleutelbegrip als het gaat om dat o zo belangrijke vertrouwen. Als onderdeel van die nieuwe tijdgeest die ik zojuist noemde, is er een\u00a0 communicatiemaatschappij ontstaan met oneindig veel platforms en kanalen waarlangs door iedereen gecommuniceerd wordt.\u00a0 Door een samenleving die, terecht, steeds hogere eisen stelt in de zin van transparantie en accountability. Een samenleving waarin een publieke instelling niet meer wegkomt met de mededeling 'Gaat u maar rustig slapen, wij doen wat goed voor u is', maar haar autoriteit steeds weer moet verdienen. Dat geldt zeker ook voor ons als centrale bank en toezichthouder, die in onafhankelijkheid opereert. Wij beseffen dan ook dat wij geen gelegenheid voorbij moeten laten gaan om uit te leggen wat wij doen, h\u00f3e en waar\u00f3m.DilemmaMaar daar doet zich in ons geval vervolgens w\u00e9l een dilemma voor, want als centrale bank en toezichthouder zullen wij namelijk nooit volledig kunnen beantwoorden aan de eisen van transparantie en accountability.Wij hebben namelijk een wettelijke geheimhoudingsplicht. Die plicht \u00e9n het besef van transparantie die de samenleving van ons verlangt leveren ons vaak een worsteling op. Ik zal u deze tegenstelling toelichten aan de hand van twee van onze belangrijkste beleidsterreinen: het toezicht en het monetair beleid, die zich van oudsher goeddeels achter de schermen afspelen.Het toezicht speelde zich tot 2008 op een enkele uitzondering na grotendeels buiten de belangstelling van de publieke opinie af. Maar dat veranderde in 2008-2009, toen een aantal banken, ook in Nederland, in de problemen kwam ten gevolge van de kredietcrisis. Die problemen hebben niet alleen het vertrouwen in de financi\u00eble sector, maar ook het vertrouwen in De Nederlandsche Bank als toezichthouder geschaad. Dat zagen wij bijvoorbeeld in een enqu\u00eate van ons uit 2011, waaruit naar voren kwam dat sinds 2006 het maatschappelijk vertrouwen in De Nederlandsche Bank als instelling was gedaald van 91 naar\u00a0 66 procent.En ook al was dat nog altijd fors hoger dan het vertrouwen dat de bevolking heeft in de politiek of het bedrijfsleven, voor ons was het een punt van zorg.Want als het vertrouwen taant, brokkelt het draagvlak af en neemt de effectiviteit van het beleid af.En minstens zo belangrijk: dan kan ook de stabiliteit van het financi\u00eble stelsel in het geding komen, inclusief die van de banken die daarvan deel uitmaken.Wij hebben de gebeurtenissen van 2008 dan ook aangegrepen om in de jaren daarna zowel ons eigen functioneren als ons beleid als toezichthouder tegen het licht te houden en aan te scherpen. Maar wij hebben uiteraard ook gekeken naar de wijze waarop en w\u00e1t wij daarover communiceerden; want zonder communicatie geen vertrouwensherstel.\u00a0 Maar de worsteling waarover ik het zojuist had, zal blijven bestaan, want die is inherent aan onze taken.Er bestaat\u00a0 brede maatschappelijke overeenstemming\u00a0 over de wenselijkheid van meer transparantie in het toezicht. Ter illustratie: zo'n 80 procent van de ondervraagden uit ons onderzoek vond dat de toezichthouder het publiek vooraf moet informeren als een bank in problemen verkeert.Hoewel ook wij de wenselijkheid van meer transparantie zonder meer onderschrijven, is het zinvol nog even kort stil te staan waarom er \u00fcberhaupt sprake is van een wettelijk verankerde geheimhoudingsplicht.Ten eerste kan openbaarmaking van problemen bij een bank, als die nog achter de schermen kunnen worden opgelost, een escalatie teweegbrengen.Ten tweede moeten de instellingen die bij ons onder toezicht staan de zekerheid hebben dat concurrentiegevoelige informatie bij ons in goede handen is en niet op straat komt te liggen. Bovendien, om goed toezicht te houden, is goede informatie nodig. Informatie, die wij, als wij uit de school zouden klappen, misschien nooit meer krijgen.KnellendDat gezegd hebbend, ervaren wij de geheimhoudingsplicht zoals wij die tot nu toe kennen, in sommige gevallen als knellend. Wij zijn meer dan vroeger geneigd om bij gerede twijfel het voordeel bij transparantie te leggen. Zo zijn we vorig jaar, mede naar aanleiding van een aanbeveling van de commissie-De Wit, een project gestart om te bezien hoe DNB publiekelijk meer inzicht kan bieden in de gezondheid van financi\u00eble instellingen.Monetaire beleidEen tweede kernactiviteit van De Nederlandsche Bank waar communicatie essentieel is maar waar wij ook aan vertrouwelijkheid gebonden zijn, is het monetaire beleid, en dan komen wij op het terrein waarvoor ik als President van De Nederlandsche Bank primair verantwoordelijk ben....Weliswaar ligt het primaat voor dat beleid in Frankfurt bij de Europese Centrale Bank, de ECB, maar de presidenten van de daarbij aangesloten nationale centrale banken bepalen in de Raad van Bestuur mede het rentebeleid.Anders dan bij het toezicht is de communicatie op dit terrein verder ontwikkeld en ge\u00efnstitutionaliseerd. Sinds Wim Duisenberg als eerste het presidentschap van de ECB op zich nam, houdt de ECB maandelijks een persbijeenkomst om het rentebeleid toe te lichten. Die bijeenkomsten zijn vooral gericht op de financi\u00eble markten, die geglobaliseerd zijn, en veel minder op de bevolking in de aangesloten lidstaten. Dat op de markten gerichte communicatiebeleid is succesvol. Het beste voorbeeld daarvan is de uitspraak van Mario Draghi in juli 2012, dat\u00a0 de ECB alles zou doen om de euro te redden, voorzover haar mandaat dat toeliet. Die uitspraak droeg er in belangrijke mate aan bij dat de markten in een rustiger vaarwater terechtkwamen.Communiceren over monetair beleid met de Europese bevolking is daarentegen veel lastiger. Het aantal pan-Europese kanalen dat voor de ECB-president beschikbaar is, is beperkt. Het zijn dan ook veelal de nationale centrale-bankpresidenten die van dat beleid de boodschapper zijn.Hoewel er nadrukkelijk naar wordt gestreefd dat met \u00e9\u00e9n stem te doen, kan die boodschap qua toon, accent en historische en culturele context verschillen. Maar soms zijn centrale-bankpresidenten het simpelweg niet eens met het centrale beleid en zouden ze dat ook onverbloemd willen laten horen.Echter, ook al zitten ze in de Raad van Bestuur van de ECB op persoonlijke titel, zij kunnen slechts beperkt hun persoonlijke opvatting tot uitdrukking brengen als ze het monetaire beleid van de ECB toelichten. Zouden ze dat namelijk w\u00e9l doen, dan zou dat tot verwarring kunnen leiden en het vertrouwen onder de bevolking in de ECB, haar beleid en de munt kunnen schaden. Dit is dan ook de reden waarom de ECB geen notulen van haar vergaderingen publiceert.Daaruit zou immers eventueel verschil van mening kunnen blijken, en door het publiek worden ingekleurd welk lid van de Raad van Bestuur bij welke onderwerpen nationale, dan wel Europese belangen behartigt. En dat is expliciet niet de bedoeling. Want uiteindelijk deelt iedere centrale-bankpresident, ongeacht zijn persoonlijke opvatting, een gemeenschappelijk doel: de steun en het vertrouwen behouden van de publieke opinie.Want dat biedt de legitimatie die zowel de ECB als de nationale centrale banken nodig hebben om hun onafhankelijkheid voor nu en voor de langere termijn zeker te stellen.Maar afgezien van dat eigenbelang is er nog een andere reden waarom de ECB, en daarmee ook de aangesloten nationale centrale banken, zich in hun communicatiebeleid sterker en vaker moeten richten op de publieke opinie.Beperkt beeldUit onderzoek verricht in 2010 blijkt dat het publiek ook van de doelstellingen van het monetaire beleid van de ECB maar een beperkt beeld heeft. Dat heeft soms met interesse, soms met het kennisniveau te maken.\u00a0 Een ruime meerderheid van de ondervraagde burgers is bekend met het feit dat prijsstabiliteit\u00a0 de belangrijkste doelstelling van de ECB is. Maar men veronderstelt dat de ECB voor elke lidstaat een afzonderlijke inflatiedoelstelling heeft geformuleerd, terwijl de werkelijkheid is dat de ECB \u00e9\u00e9n doelstelling voor de hele Eurozone vaststelt en daar haar monetaire beleid ook op afstemt.\u00a0 Dat kan in de praktijk betekenen dat de ECB voor de eurozone als geheel haar inflatiedoelstelling realiseert, maar dat de mate van geldontwaarding in de lidstaten onderling uit de pas loopt.Voor de ECB is die discrepantie vanuit beleidsmatig oogpunt goed te verklaren en ook acceptabel, maar\u00a0 op nationaal niveau kunnen die verschillen het vertrouwen in de ECB en haar beleid ondermijnen. Maar dit beperkte beeld dat het publiek heeft, laat ook zien dat de complexiteit van waar wij ons als centrale bankiers dagelijks mee bezighouden, zich niet gemakkelijk laat toelichten en uitleggen.En, daarmee, dat wij ons op nationaal niveau nog meer moeten inspannen om ons beleid en de betekenis daarvan voor de burger in de eurozone in klare taal uit te leggen.IndrukIk heb u aan de hand van twee van onze belangrijkste beleidsterreinen een indruk proberen te geven van enkele van de beperkingen waarop wij stuiten op het gebied van communicatie.\u00a0 Aan de ene kant streven wij ernaar transparant te zijn en verantwoording af te leggen, aan de andere kant zijn wij gebonden aan geheimhouding. Maar duidelijk mag ook zijn dat wij ons daar niet zonder meer bij neer leggen. Wij zijn opener geworden in onze communicatie dan voorheen en benutten de ruimte die onze wettelijke bevoegdheden bieden optimaal.En daar waar deze knellen en wellicht niet meer van deze tijd en opportuun zijn, stellen we deze ook zelf ter discussie.Daarnaast zijn wij ervan doordrongen dat wij zowel over onze taken op toezichtsterrein als op monetair terrein, geen gelegenheid voorbij moeten laten gaan om het grote publiek steeds weer in klare taal\u00a0 uit te leggen wat onze taken zijn, en wat w\u00e9l en wat niet van ons verwacht mag worden.Tot slot zou ik nog een woord willen wijden aan Niccol\u00f2 Machiavelli,de naamgever van de prijs die vandaag wordt verleend.\u00a0 Voor Machiavelli is het macht om de macht en heiligt dat doel vervolgens alle middelen.Maar voor ons gaat het om bewuste inzet van middelen omwille van een maatschappelijk doel. Voor \u00f3ns zijn toezicht, maar ook het monetaire beleid, middelen monetaire om financi\u00eble stabiliteit te bewaken, te vergroten of te herstellen, om daarmee het fundament te leggen voor duurzame economische groei.Daar is het ons uiteindelijk om te doen.Dank u.Klaas Knotis president van De Nederlandsche Bank. Vanmiddag sprak hij deze woorden uit tijdens de Machiavelli-lezing in Nieuwspoort, Den Haag.",
      "time": "12 februari 2013, 19:00",
      "timeofday": "19:00",
      "title": "Klaas Knot: 'DNB zal nooit volledig kunnen beantwoorden aan de eisen van transparantie'",
      "year": 2013
    },
    {
      "category": "Archief",
      "count": 52,
      "day": 3,
      "href": "http://www.volkskrant.nl/archief/-de-wereld-staat-in-brand-en-wij-gaan-navelstaren~a2888000/",
      "month": 9,
      "text": "'Politici hebben geen lessen geleerd uit de vorige crisis, dat geeft mij weinig vertrouwen dat ze het dit keer wel goed zullen doen. Op het hoogtepunt van die crisis werd gezegd dat het fundamenteel anders moest, dat de wereld nooit meer zou worden zoals hij was; vervolgens zijn onze regeringsleiders vrolijk overgegaan tot de orde van de dag.'Esther-Mirjam Sent (1967, single, moeder van twee kinderen van 4 en 6 jaar) spuwt vuur in haar werkkamer aan de Radboud Universiteit Nijmegen. Ze werd er in 2004 hoogleraar economische theorie en economisch beleid, na haar terugkeer uit Amerika waar ze vijftien jaar woonde.Tijdens de bankencrisis viel Sent op als wetenschapper die niet bang is de vloer aan te vegen met een deel van haar eigen beroepsgroep. Volgens haar hebben economen jaren onderschat hoezeer de economie gestuurd wordt door emotie. 'Inmiddels dringt dat besef gelukkig wel door.'Ook voor het economisch beleid van het Nederlandse kabinet heeft ze geen goed woord over. 'Wat ik onze regeringsleiders echt kwalijk neem, is dat hun beleid zo op de korte termijn is gericht. Je zou hopen dat een crisis wordt gebruikt als moment voor herbezinning, en om ons sterker te maken voor toekomstige uitdagingen waar we ook nog mee te kampen krijgen: een energiecrisis, een klimaatcrisis, een voedselcrisis. Maar er wordt nauwelijks actie ondernomen om ons daarop voor te bereiden. Het kabinet blijft maar doorgaan met een beetje de gevolgen van de crisis op te vangen zonder naar de oorzaken te kijken.'Het is pure symptoombestrijding. De overheidsbegroting is daarbij een doel geworden in plaats van een middel. Dus wat gaat het kabinet doen: snoeihard bezuinigen. Alsof de economie dat al wel weer aankon. Maar dat kon de economie niet, blijkt nu.'Hoe doet Mark Rutte het?'Ik vind hem niet vertrouwenwekkend, ik heb niet het idee dat hij weet wat er speelt. Ik vind hem een zwak leider. De wereld staat in brand en wat doen wij? Navelstaren. Wat ik mis, is een leider die een rol speelt op het internationale terrein, die bij de G20 aanschuift, die er in Europa toe doet. Onder Rutte bedrijven we alleen nog maar micromanagement achter de dijken. Balkenende was in elk geval internationaler.'Volgens Sent zijn er duidelijke parallellen tussen de kredietcrisis die zich vanaf 2008 in de Verenigde Staten voordeed, en de landencrisis die nu over Europa spoelt. 'De kredietcrisis is wereldwijd over ons heen gekomen toen Lehman Brothers viel. De overheid maakte toen een belangrijke inschattingsfout. De gedachte was: Lehman Brothers is maar een klein bankje, dat kunnen we gemakkelijk laten vallen. Precies dezelfde kronkel zag je toen Griekenland tegen een faillissement liep. Ach, dachten de Europese leiders, Griekenland is maar een klein landje, dat trekt Europa wel. Maar ook hier is een klein brandje uitgegroeid tot een vuurzee die niet alleen Europa, maar ook de rest van de wereld bedreigt. Regeringsleiders zijn gaan stuntelen in plaats van adequaat te reageren.'Wat is dat gestuntel dan precies geweest?'Dat landen niet op \u00e9\u00e9n lijn zijn gaan zitten. De een zei: we lossen het zelf wel op. Een ander zei: nee, het IMF moet erbij. Er was onenigheid over de vraag of de banken wel of niet moesten meebetalen; of er euro-obligaties moesten worden uitgegeven; over de rol van de Europese Centrale Bank.'En overal zie je weer dat we verblind raken door ons eigenbelang. Kijk naar hoe de vorige crisis hier is aangepakt. De commissie-De Wit was een fiasco waar iedereen met de beschuldigende vinger naar de ander wees en geen lessen zijn geleerd. En het was ook een fiasco omdat het natuurlijk idiotie is om de kredietcrisis vanachter onze grenzen te gaan bestuderen. In Nederland leeft de illusie dat we ons achter de dijken kunnen verschuilen; dat we, als we maar teruggaan naar de gulden, ons oude vertrouwde leventje terugkrijgen. Dat is natuurlijk grote onzin.'Waarom eigenlijk?'Het is een kortzichtige en populistische gedachte, die geen rekening houdt met wat op de lange termijn gezond is voor onze economie. Wanneer je denkt dat je zoiets als de euro en de monetaire unie kunt terugdraaien, ontken je het bestaan van een dynamiek die wij niet kunnen be\u00efnvloeden. De wereld is onweerlegbaar vertakt en vernetwerkt geraakt. Het \u00eds gewoon zo dat als in Mexico de griep uitbreekt, die ook bij ons terechtkomt. Het \u00eds zo dat als er varkens in Duitsland ziek worden, je mag verwachten dat ze dat bij ons ook doen. Politici verkopen ons de illusie dat alles controleerbaar en beheersbaar is. Maar dat is het niet. We leven in een wereld waarin alles met alles samenhangt; dat kun je niet meer terugdraaien.'Hopelijk dwingt de nieuwe crisis ons wel tot herbezinning. We zijn doorgeschoten in de nauwe blik op economische groei, in het cre\u00ebren van schijnzekerheden, met het Centraal Planbureau als het orakel van Delphi. Ons welbevinden wordt gemeten middels bruto binnenlands product. We staan te juichen als dat omhoog gaat en te huilen als het krimpt. Maar wat blijkt nou: binnen een land geldt weliswaar dat rijke mensen gelukkiger zijn dan arme, maar wanneer landen als geheel rijker worden, wordt de bevolking niet als geheel gelukkiger. Ervaringen geven ons een veel langduriger geluksgevoel dan materi\u00eble welvaart.'Het begrip welzijn moet dringend breder worden geformuleerd. Er zijn al verschillende initiatieven in die richting, onder meer van Sarkozy die de Nobelprijswinnaars Joseph Stiglitz en Amartya Sen een paar jaar geleden heeft gevraagd nieuwe maatstaven te ontwerpen om economische vooruitgang te meten, met inachtneming van zaken als geluk en welzijn. In Nederland is ook zo'n soort initiatief. Arnold Heertje heeft al een mooie voorzet gedaan: welzijn is het welzijn van mensen hier en in de rest van de wereld, nu en in de toekomst. En wat we vaak vergeten, zijn die mensen in onze toekomst.'Aan het einde van de Tweede Wereldoorlog kwamen 44 landen bijeen in Bretton Woods, New Hampshire. Toen zijn het IMF en de Wereldbank opgericht. Moet er niet een nieuw Bretton Woods komen? Het hotel staat er nog.'Een nieuw Bretton Woods zou heel goed zijn, op voorwaarde dat daar leiders komen die lef durven tonen. Nu zie je vooral politici die allerlei knievallen doen om maar vooral geen kiezersgunsten te verspelen. Maar uiteindelijk werkt dat averechts, want politici doen beloftes die ze niet waar kunnen maken. Je bent veel beter af met een politicus die zegt: ja, soms gaat het fout. En daar kunnen we niets aan doen.U bent erg kritisch over politici; toch bent u een paar maanden geleden lid geworden van de Eerste Kamer, voor de PvdA. Waarom heeft u uw onafhankelijke positie opgegeven?'De politiek is mijn meisjesdroom. Ik kom uit een rood nest in Doesburg, een gezin van wereldverbeteraars. Mijn vader is enorm begaan met de mensheid. Hij begon als simpele automatiseerder met gezond verstand, tenminste zo noemt hij dat zelf, maar inmiddels is hij de lokale politiek en het vrijwilligerswerk ingedoken. Mijn ouders waren heel erg jong toen ik werd geboren, mijn moeder was net 16 en mijn vader 18, dus dat heeft hun carri\u00e8res behoorlijk belemmerd; ze waren nog pubers en hadden ineens een kind. Mijn vader had mijn moeder verteld dat een meisje de eerste keer niet zwanger kon worden; dat had hij zo begrepen van zijn vader, die nota bene voorzitter was van een lokale afdeling van de NVSH, haha. Mijn zusje is tien jaar jonger dan ik. Ik merkte nooit zo erg dat ik heel jonge ouders had. Zelf ben ik een tamelijk oude moeder, maar ik geloof dat mijn kinderen dat ook niet zo ervaren.'Ik deed al jong mee, ik was lid van het Aksie Komit\u00e9 Doesburgse Jongeren, we gingen flyeren tegen Reagan enzo. Ik wilde heel graag de politiek in. Aanvankelijk overwoog ik een studie politicologie, daarna dacht ik: politicologie bestudeert de politiek alleen maar. Met economie kun je het bedrijven. Dus werd het economie. Maar na die studie voelde ik me nog niet klaar om de politiek in te gaan.'Ik had ook altijd een romantisch beeld van mezelf als echte wereldburger; dat idee kreeg ik nadat ik de film Out of Africa had gezien. Een Amerikaanse hoogleraar aan de Universiteit van Amsterdam raadde me Amerika aan en ik ging naar Stanford University om te promoveren. Daar kwam ik erachter dat ik ook met economie de wereld niet ging verbeteren. Ik kreeg colleges van Thomas Sargent. Die schreef op een dag drie vergelijkingen op het bord en zei: 'Dit is de wereld. Ik wil je best helpen met het vermenigvuldigen van matrices en het nemen van afgeleiden, maar ga me niet vragen of dit nou een goede representatie is van de economische realiteit.' En ik dacht: hoe kunnen economen aan de ene kant zulke abstracte modellen hebben, en aan de andere kant voorspellingen doen tot twee cijfers achter de komma over hoe het verder gaat met de wereld? Waar halen ze de arrogantie vandaan?'Die Eerste Kamer heeft natuurlijk ook gewoon met ambitie te maken. Ik vind het leuk om nieuwe uitdagingen te hebben. Maar ik voel me nog wel meer econoom dan politicus. De economische wetenschap is ook al veel verder dan de politiek. Economen bestuderen zaken als kuddegedrag en de grenzen aan de rationaliteit, terwijl het kabinet niet verder komt dan de mantra van keuzevrijheid en zelfredzaamheid. Economen weten inmiddels dat dat helemaal niet werkt.'Als u in een volgend kabinet minister van Economische Zaken bent...'Dat moet je n\u00f3\u00f3it zeggen, dan word je het niet. Het is bovendien uiterst onrealistisch. Ik begin net een beetje te leren hoe het allemaal werkt, in de politiek.'... waarin gaat u zich dan onderscheiden van uw voorgangers?'Nou, vooruit; in het soort leiderschap dat ik ook graag bij zo'n nieuwe bijeenkomst in Bretton Woods zou zien: een leiderschap dat bindt, dat oog heeft voor de lange termijn. We hebben lef nodig. De angst regeert, in Nederland, bij de burgers en bij de beleidsmakers.'Wat voor angst precies?'De kern is de verweesde burger waar Pim Fortuyn het over had. De burgers zijn verworden tot consumenten. Wat is er gebeurd in de afgelopen decennia: de wereld is steeds complexer geworden en de grenzen zijn vervaagd. Tegen die achtergrond kun je drie grote bewegingen zien. Ten eerste de grote ontzuiling, je hoort niet meer bij een veilige gemeenschap. Ten tweede de grote beheerszucht: we denken dat we alles maar kunnen controleren en in regelgeving kunnen dichttimmeren. Zo krijg je de schooldirecteur die aan minstens negen partijen verantwoording moet afleggen. Er is een enorme bureaucratie ontstaan. De derde grote verandering is dat de uitdijende publieke sector het allemaal niet meer aan kon en je de grote verzelfstandiging kreeg, de grote vermarkting.'De uitkomst van al die ontwikkelingen is een burger die zich voelt als een consument op een marktplaats, maar daar helemaal niet mee kan omgaan. We hebben last van keuzestress - heel fijn dat we nu een nieuwe zorgverzekeraar kunnen kiezen, maar we weten ons er geen raad mee. Een belangrijk element in de angst is de complexiteit, waardoor de wereld voortdurend aan onze beheerszucht ontglipt. Het is het gevoel dat 'wij' er niet meer toe doen. Het is angst voor controleverlies, een gevoel van onbehagen, van je niet gekend voelen. En we zijn eraan gewend geraakt de schuld steeds bij een ander te leggen. Als je kijkt naar een gezonde economische toekomst, dan is het vooral belangrijk dat iedereen zijn eigen verantwoordelijkheid neemt.'Dat zegt het huidige kabinet ook.'Ja, maar vanuit een verkeerd mensbeeld. Vanuit de idee dat de mens koel en calculerend is, volledig rationeel. Terwijl we weten dat hooguit 20 procent gebruik maakt van die zelfredzaamheid en keuzevrijheid, en dat de andere 80 procent maar wat doet. Voor die mensen moet je veilige havens cre\u00ebren. Je zegt bijvoorbeeld: iedereen is orgaandonor, tenzij je aangeeft dat je dat niet wilt. Iedereen trouwt op huwelijkse voorwaarden, tenzij je aangeeft dat je dat niet wilt. We lijden allemaal aan zelfoverschatting, we denken dat ons huwelijk nooit stukgaat - nou, ik ben inmiddels twee keer gescheiden. Je zegt: je krijgt een degelijke, standaard basis-hypotheek, tenzij je zelf aangeeft dat je optimaal gebruik wilt maken van allerlei andere mogelijkheden.'En je moet mensen beter toerusten. Het is van de zotte dat psychologie geen onderdeel is van het middelbaar onderwijs. Het vak economie moet radicaal om. Dat moet \u00f3\u00f3k gaan over: hoe regel je je eigen geldzaken? Hoe zit het met verzekeringensmogelijkheden en met al die hypotheekvormen ? Gewoon, je dagelijks leven. Bovendien lopen niet alleen politici, maar ook de scholen achter bij de laatste inzichten. Als je in die boeken kijkt: dat is een en al verheerlijking van het kapitalisme en neoliberalisme. Ik heb vijftien jaar in Amerika gewoond en ik bewonder het optimisme; maar als je ergens ziet hoe die harde keuze voor zelfredzaamheid en eigen verantwoordelijkheid kan ontaarden, is het daar. Mensen moeten dubbele banen hebben, omdat ze het anders niet redden. Of ze wonen drie uur rijden van hun werk omdat de huizen dichterbij onbetaalbaar worden. Count your blessings, denk ik hier vaak.'Moet Europa een politieke unie worden?'Ja, uiteindelijk denk ik dat het onvermijdelijk is. Je kunt geen economische unie vormen zonder vergaande politieke samenwerking. Je ziet overal weeffouten in het economische systeem. De grootste weeffout is dat het systeem het eigenbelang niet in goede banen leidt, zoals Adam Smith voor ogen had. Het geklungel van de politici wordt nu voor een deel door de Europese Centrale Bank opgevangen, die allemaal staatsobligaties aan het opkopen is. Maar dat is een heel gevaarlijke activiteit. De ECB neemt hiermee veel risico's op zich en het kan wel eens fout lopen.'Verwacht u dat, dat het fout loopt?'Dat moet je nooit aan een econoom vragen, wat er gaat gebeuren. Volgens Laurence Peter, bekend van het Peter Principle, is een econoom een expert die morgen weet waarom de voorspelling die hij gisteren heeft gedaan, vandaag niet is uitgekomen.'",
      "time": "3 september 2011, 00:00",
      "timeofday": "00:00",
      "title": "'De wereld staat in brand en wij gaan navelstaren'",
      "year": 2011
    },
    {
      "category": "Politiek",
      "count": 54,
      "day": 20,
      "href": "http://www.volkskrant.nl/politiek/prinsjesdag-van-minuut-tot-minuut~a2918539/",
      "month": 9,
      "text": "17.06 uur:Premier Rutte beloofde een heel andere toon en stijl voor de troonrede dit jaar, maar dat is niet terug te zien. Dat zei Peter Smulders, directeur van het Genootschap Onze Taal.'De mogelijkheden zijn natuurlijk ook beperkt. Het gaat toch om een formele boodschap van de koningin aan de leden van de Staten-Generaal. Die kan je niet in bijvoorbeeld vakbondsjargon neerschrijven of in een rap of een journalistieke tekst.'17.02 uur:Hier de samenvatting van het ANP van het televisiedebat van de NOS.'De regeringscoalitie van VVD en CDA wordt officieel gedoogd door de PVV, maar dinsdag in het tv-debat (NOS) naar aanleiding van Prinsjesdag leek die rolverdeling veel minder helder. PVV-voorman Geert Wilders noemde PvdA-leider Job Cohen eigenlijk 'de grote gedoger', omdat hij het kabinet aan meerderheden heeft geholpen in Europese- en pensioenkwesties.Cohen wierp die suggestie verre van zich, maar Wilders wilde zelfs zijn fysieke debatplek inruilen met die van Cohen om zijn woorden te onderstrepen. De PvdA-fractievoorzitter noemde de opstelling van Wilders 'totaal onverantwoordelijk'. 'Hij loopt van alle punten die op dit moment van belang zijn weg', analyseerde Cohen. 'Het leidt er alleen maar toe dat ons land in een grote crisis terechtkomt als we de heer Wilders op dit punt volgen.''Met zo'n gedoogpartner heb je geen oppositie meer nodig', concludeerde D66-leider Alexander Pechtold na het aanhoren van deze discussie.16.32 uur:Mede door de kritiek van de afgelopen weken gaat Rutte nogmaals kijken naar het 'stapelen' van maatregelen. Dat zei hij tegenover de camera's van de NOS. De kritiek hierover heeft hem geraakt, zei hij.16.28 uur:De 'stellige overtuiging' van premier Rutte is dat dit kabinet blijft zitten tot 2015, ondanks de opmerking van Wilders dat dit jaar 'het jaar van de waarheid is'. 'Elke dag, elke week, elke maand, elk jaar is dat van de waarheid', aldus Rutte.16.24 uur:Van het verwijt dat het kabinet geen visie heeft, wil premier Rutte niets weten. 'Onze visie is mensen minder afhankelijk te maken van de overheid. Wij willen de rekening van de staatsschuld niet doorschuiven naar de volgende generaties. We zijn er op gericht de groeimotor weer op gang krijgen, en wij zijn een kabinet dat grenzen stelt en grenzen handhaaft. We hebben alles in huis om te repareren wat misgaat.'16.22 uur:Rutte benadrukt het belang om Griekenland te blijven steunen. 'Onverantwoord' noemt hij partijen die Griekenland uit de euro willen gooien, zoals de PVV.'We zijn geen gekke Henkie, we willen ons geld terug. Maar nu landen aan hun lot overlaten is onverstandig.'16.21 uur:Nu is minister-president Rutte aan het woord.16.20 uur:Het debat is nu afgelopen. Het ging van de hak op de tak, maar was bovenal fel. Echt tot nieuwe inzichten heeft het debat niet geleid.16.18 uur:'Als de immigratie niet naar beneden gaat, hebben wij een probleem. Ik vind dat minister Leers ontzettend zijn best doet. Elke keer komen er nieuwe maatregelen. Het gaat even duren, maar ik verzeker u: het gaat naar beneden', zegt Wilders nu over het immigratiebeleid.16.16 uur:Van Haersma Buma werpt Pechtold nu voor de voeten dat hij niet de verantwoordelijkheid wilde voor kabinetsbeleid. 'Wij stonden vorig jaar voor dezelfde keuze als u, maar wij hebben het wel aangedurfd. U staat nu aan de kant te roeptoeteren.'16.14 uur:Nu een discussie tussen Pechtold en Blok. Blok pakt Pechtold steeds op de vleesbelasting die D66 wil invoeren. 'Wij belasten uw biefstukje niet.'16.12 uur:De discussie gaat nog steeds over het gedogen. Over de zorg, en het pbg, de wajong, en de sociale werkplaatsen. Opvallend: dat zijn de punten die Wilders noemt als punten die hij binnen heeft gehaald. Heel even stipt hij minimumstraffen aan, maar dan gaat hij weer terug naar de zorg. Het woord islamisering, jarenlang Wilders stokpaardje, valt helemaal niet.16.06 uur:En weer vliegen Cohen en Wilders elkaar in de haren. Cohen wil graag van het stempel 'de grote gedoger' af, dat Wilders hem meerdere malen per minuut toewerpt. Waarop Cohen steeds antwoordt dat niet hij de grote gedoger is, maar Wilders. Hoe dan ook: de term grote gedoger, die zal morgen ook nog vaak vallen tijdens de Algemene Politieke Beschouwingen.16.01 uur:Wie de toespraak van minister de Jager bij het aanbieden van de Miljoenennota nog eens wil lezen,hier staat ie online.16.00 uur:Emile Roemer, van de SP, pleit voor schuldsanering van de Grieken. 'Dat zei ik al veel eerder, en nu zegt het IMF het ook.'15.55 uur:Het gaat over Griekenland nu. Wilders herhaalt zijn standpunt dat het land uit de euro moet, Cohen vindt van niet. En ze roepen elkaar vervolgens weer toe de grote gedoger te zijn. Een welles-nietus-moment.'U pleegt broodroof, meneer Cohen, ik zou hier moeten gedogen', zegt Wilders.15.53 uur:Opvallend: Wilders debatteert over de Wajong, het PGB en de sociale werkplaatsen. Dat zijn termen die hij nog niet vaak gebezigd heeft in debatten, over integratie en immigratie is het nog niet gegaan.Volgens Blok is er nog geen probleem met de PVV. Als er nieuwe bezuinigingen nodig zijn, gaan ze weer om de tafel zetten.15.50 uur:Volgens Wilders is er voor een miljard 'genivelleerd' ten bate van Henk en Ingrid. Bij nieuwe bezuinigingen mogen die niet ten koste gaan van 'Henk en Ingrid'. Wel op ontwikkelingssamenwerking en de publieke omroep.15.48 uur:De reactie van GroenLinks-fractieleider Jolande Sap (niet bij het NOS-debat aanwezig): 'De troonrede is een onbezield en sober verhaal. Het past bij dit kabinet dat als enig doel heeft bezuinigen. Er is geen aandacht voor grote uitdagingen zoals de eurocrisis en duurzaamheid.'15.46 uur:Elke fractieleider begint zijn eigen verhaal (het zijn alleen maar mannen) zonder op het punt van de voorgaande spreker in te gaan. Het is een heel snel hakketak-debat. Morgen beginnen de Algemene Politieke Beschouwingen, dan kunnen de partijen uitgebreid twee dagen lang met elkaar in debat. Ook die zijn live te volgen op vk.nl.15.43 uur:Bij de NOS is een debat begonnen tussen de zes fractieleiders van de grootste partijen. Het vliegen afvangen is direct begonnen. Wilders noemt Cohen opnieuw 'de grote gedoger', Cohen noemt Wilders 'totaal onverantwoordelijk'.Roemer wil het niet over de cijfertjes hebben, maar over de mensen. Van Haersma Buma heeft het over de economie op orde brengen.15.38 uur:VVD-fractievoorzitter Stef Blok is zeer te spreken over de Miljoenennota: 'Als liberaal heb ik met trots geluisterd. Een troonrede onder verantwoordelijkheid van een liberale premier. En dat was duidelijk te horen. Niet de overheid, maar de 16 miljoen Nederlanders moeten het doen.'15.36 uur:De reactie van Sybrand van Haersma Buma, fractievoorzitter CDA: 'Het kabinet geeft in deze miljoenennota eerlijk en helder aan dat we in een onzekere en turbulente tijd leven. Onze hoogste prioriteit is het behoud van onze banen en pensioenen. Die wedstrijd wordt op dit moment in Europa gespeeld. De overheid kan alleen geld uitgeven dat eerst verdiend moet worden. Maar economie en financi\u00ebn is slechts de helft van het verhaal. Want uiteindelijk is de economie er voor de mensen en niet andersom. De miljoenennota is te zuinig als het gaat om de aandacht voor de kwaliteit van de samenleving en daar zal het CDA het kabinet scherp op bevragen. Niet alleen ondernemers moeten meer ruimte krijgen, ook de samenleving moet juist nu de ruimte krijgen om initiatief te nemen.'15.34 uur:Dit meldt het ANP over de politieinzet van vandaag:'De politie had op Prinsjesdag extra aandacht voor mogelijke eenmansacties. Gedurende de dag zijn dan ook meerdere personen gecontroleerd, meldde de politie. Daarbij hebben zich geen bijzonderheden voorgedaan. Vorig jaar gooide een man een glazen waxinelichthouder naar de Gouden Koets.Terwijl de koningin met de koets naar het Binnenhof reed voor de troonrede, stonden er ongeveer 40.000 mensen langs de route. Agenten waren zowel zichtbaar als onzichtbaar aanwezig. De dag verliep rustig, aldus de politie. De sfeer was goed en feestelijk.In het centrum in Den Haag is het normale leven weer op gang gekomen. Zo rijden de trams weer normaal.'15.30 uur:Een reactie van Emile Roemer, fractieleider van de SP, op de Troonrede.'Ik vond het tegenvallen. Het was een opeenstapeling van maatregelen die al een week bekend waren. Zonde dat het niet een visionair stuk was. Een gemiste kans. Dit is alleen bangmakerij. De boodschap is redden wat er te redden valt, vrouwen en kinderen eerst. Daar word ik niet blij van.'15.27 uur:De Jager geeft nogmaals aan dat hij nu niet wil tornen aan de hypotheekrenteaftrek. Dat zou voor nog meer onrust op de woningmarkt zorgen. Bovendien is het probleem niet dat er te weinig belastinginkomsten binnenkomen, maar dat de overheid te veel uitgeeft, vindt De Jager.15.24 uur:Minister De Jager antwoordt op de vraag van een kijker waarom er niet voor de allerrijksten een belastingschijf van 62 procent wordt ingevoerd. Volgens de minister heeft dat een afschrikwekkend effect, en zal dat ten koste gaan van de investeringen, waardoor uiteindelijk ook de 'havenarbeider en de computerprogrammeur' er last van zullen gaan ondervinden.15.23 uur:De rente op de staatsschuld bedraagt volgend jaar 10,5 miljard euro. Meer dan het bedrag dat wordt uitgegeven aan hoger onderwijs, of aan wegen en dijken bij elkaar.15.22 uur:Het is het bedrag dat het kabinet steeds maar weer noemt vandaag. 'Volgend jaar neemt de Nederlandse staatsschuld met 50 miljoen euro per dag toe.' De Jager zei het in de Kamer, De Jager zegt het nogmaals voor de camera's van de NOS, en ook premier Rutte zei het vandaag in zijn YouTube-filmpje waarin hij antwoorden op Twitter-vragen.15.19 uur:De militairen die stonden opgesteld langs de route van de Gouden Koets zijn weer terug in het ADO-stadion. Daarmee is voor hun Prinsjesdag 2011 afgelopen.15.18 uur:Stonden er spelfouten in de Troonrede? De redactie van het blad Binnenlands Bestuur denkt van wel: 'Brekend: spelfouten in troonrede. Koningin gebruikt niet appel en en gedachtewisseling, maar app\u00e8l en gedachtenwisseling. #prinsjesdag'15.16 uur:Gemengde reacties op Twitter op de toespraak van minister De Jager. CDA-Kamerlid Omtzigt: 'De Jager geeft eerlijk en visionair verhaal: kabinet houdt rekening met stevige storm. Een aantal maatregelen doet pijn maar is noodzakelijk'.En D66-leider Pechtold: 'Minister van Financien spreekt ons moed in: 'tegenwind onrust, storm, onzekerheid, er dreigt wat...' Maar wat doen we? Visie? Kansen?'15.15 uur:Nog wat cijfers uit de toelichting van minister De Jager. 'We geven elke dag te veel uit. Dit jaar elke dag 70 miljoen euro te veel en volgend jaar nog elke dag 50 miljoen euro te veel.'15.12 uur:Minister De Jager is klaar met toespraak en biedt nu het koffertje aan met daarin de rijksbegroting.15.12 uur: '2012 wordt voor veel mensen een zwaar jaar. Ik ben daar niet blij om, maar ik ben er wel van overtuigd dat dit nodig is.'15.09 uur:De Jager benadrukt in zijn toespraak het belang van evenwichtige overheidsfinanci\u00ebn en een stabiel begrotingsbeleid. 'Er staat voor Nederland veel op het spel. Ons land verdient zijn geld voor het grootste deel over de grens. Daarom werkt Nederland eraan mee om erger (in de Europese crisis red.) te voorkomen. '15.07 uur:De Jager: 'De wereldwijde crisis heeft ook in Nederland diepe sporen getrokken.'De vergrijzing zet de kosten nog eens extra onder druk. We geven elke dag te veel uit.'15.05 uur:De Jager: 'terwijl ik het koffertje aanbied trekt de financi\u00eble onrust aan. Er dreigt wat. Het is duidelijk dat de dreiging groot is. Al kunnen we de kracht van de storm nog niet bepalen, we kunnen ons er wel op voorbereiden.'15.04 uur:Gerdi Verbeet opent de vergadering.15.03 uur:De Jager gaat nu zitten in vak K, het regeringsvak. Hij heeft het koffertje nog altijd bij zich.15.01 uur:Gerdi Verbeet heeft nu een onderonsje met De Jager.15.00 uur:Langzaam druppelen ook de Tweede Kamerleden binnen.14.58 uur:Minister De Jager is gearriveerd in het gebouw van de Tweede Kamer. In zijn kielzog een heel bataljon aan journalisten.14.57 uur:Leeshieronze eerste analyse van de Troonrede: Veel Rutte, weinig Wilders.14.56 uur:Inmiddels maakt men zich in de Tweede Kamer klaar voor de overhandiging van Het Koffertje door minister de Jager van Financi\u00ebn.14.55 uur:Marianne Thieme van de Partij voor de Dieren: 'De animal cops, ach dat is een wel mooi verhaal en er zijn mensen die denken dat ze er gaan komen. Maar dit kabinet heeft net een troonrede uit laten spreken \u00e0 la Jacobse en Van Es: Samen voor ons eigen. Het is harteloos en er is geen enkel oog voor de kwetsbaarsten, de dieren en natuur en milieu.'14.50 uur:Ook ChristenUnie-voorman Arie Slob hekelt het kabinet in een eerste reactie. 'Ik vind dat de maatvoering en de plekken waar bezuinigingen neerkomen niet goed zijn. Met name mensen die het toch al moeilijk hebben, met een persoonsgebonden budget of kinderen met passend onderwijs, krijgen zware klappen. Ook gezinnen met \u00e9\u00e9nverdieners komen onevenredig slecht uit deze begroting.'14.42 uur:Weten wat u in 2012 aan belastingen betaalt? Doehierde Belastingwijzer.14.41 uur:Koningin Beatrix tegen Kamervoorzitter Verbeet bij het verlaten van de Ridderzaal: 'Sterkte deze dagen'.14.38 uur:PVV-leider Geert Wilders is tevreden over de troonrede.  Hij is blij dat Europa er weinig in voorkwam. Dat is volgens hem een 'enorme vooruitgang in een paar dagen tijd', zei hij na afloop van de bijeenkomst in de Ridderzaal.De miljoenennota, die vorige week donderdag uitlekte, was volgens Wilders bijna niet te lezen omdat het daarin veel over Europa ging.Wilders typeerde de troonrede als een 'heel serieus verhaal'. De boodschap is volgens hem dat iedere burger de bezuinigingen in z'n portemonnee gaat voelen. 'Dat is niet leuk', zei Wilders. Hij vindt het noodzakelijk om 18 miljard euro te bezuinigen om 'het land erbovenop te helpen'.14.34 uur:Jolande Sap van GroenLinks: 'Er is maar \u00e9\u00e9n gedoger van dit kabinet en dat is de heer Wilders'. Sap is uiterst kritisch over de plannen van het kabinet.14.33 uur:Bekijk de Twitter-sessie van de premierhier.14.32 uur:FNV-voorzitter Agnes Jongerius geeft een reactie op de Troonrede. Het gaat echter voornamelijk om de ruzie binnen haar eigen vakcentrale.14.27 uur:D66-leider Pechtold reageert teleurgesteld op de Troonrede. 'Er staan helaas geen nieuwe hervormingen in deze Troonrede. Wel veel woorden over onderwijs, maar geen extra euro's voor onderwijs. Geen woorden zelfs over duurzaamheid. Het kabinet verschanst zich angstig achter het regeerakkoord in de hoop dat de crisis overwaait. Defensief mijmert het over de plannen van vorig jaar. Majesteit zei terecht dat er meer nodig is dan vertrouwen. Dat klopt: daden. Het kabinet heeft vorig jaar besloten veel dingen niet te doen die nu nodig zijn om uit de crisis te komen.'14.25 uur:Premier Mark Rutte benadrukt dat het kabinet 'heel scherp' zal letten op situaties bij gezinnen waar volgend jaar meerdere bezuinigingen samenvallen. Het kabinet zal daar volgens hem bij het uitwerken van de voorstellen aandacht voor hebben.Rutte zei dat vandaag in een via YouTube verspreid filmpje waarin hij antwoord geeft op vragen van Twitteraars. Maandag was er in Den Haag nog een grote demonstratie van verscheidene organisaties die protesteerden tegen 'de stapeling' van bezuinigingen in vooral zorg en sociale zekerheid.14.22 uur:Jacques Monasch van de PvdA heeft een belangrijke opmerking. Hij twittert: 'Tjonge jonge wat zitten die stoelen #Ridderzaal rot!'14.20 uur:Om 15.00 uur biedt minister De Jager de Miljoenennota officieel aan de Tweede Kamer aan. Daarna komt eindelijk het moment dat Rutte en zijn kabinetsleden op de inhoud hiervan zullen reageren.14.17 uur:Mirjam Sterk van het CDA is uiterst tevreden over de Troonrede. 'Echt een CDA-verhaal'. Marianne Thieme stelt juist dat het kabinet 'alles dat weerloos is, beschadigt: de oceaan en de zee\u00ebn.'14.14 uur:Dat was de balkonsc\u00e8ne. Pieter van Vollenhoven sloot de rij.14.13 uur:De balkonsc\u00e8ne is nu in volle gang. Er wordt uitbundig gezwaaid.14.12 uur:Straks nog een hoogtepunt voor menig royalty-adept: de jaarlijkse balkonsc\u00e8ne.14.09 uur:Als prins Willem-Alexander koning is, hoeft hij zich veel minder zorgen te maken over zijn kleding. Hij heeft altijd de keuze uit drie militaire uniformen. Want hij heeft een bij zowel luchtmacht, marine als landmacht een militaire rang.\u00a0 Dit jaar draagt hij een tenue van de luchtmacht.14.05 uur:Leeshierde hele tekst van de Troonrede.13.51 uur:De koningin zit alweer in de Gouden Koets op weg naar het Paleis Noordeinde.13.50 uur:De overkoepelende ambitie van dit kabinet werd in de Troonrede als volgt verwoord:'Vanuit de ambitie om de toekomstige welvaart zeker te stellen, staat de  regering een aanpak voor ogen die gebaseerd is op twee met elkaar  samenhangende keuzen: gezonde overheidsfinanci\u00ebn en versterking van het  economisch groeivermogen.'13.49 uur:Zo begon de koningin aan de Troonrede: 'Ons land maakt economisch moeilijke tijden door. In de afgelopen jaren  zijn ondanks de crisis massale werkloosheid en sterke toename van het  aantal faillissementen voorkomen. Onze economie en arbeidsmarkt hebben  veerkracht laten zien. Daaruit mogen we vertrouwen putten voor de  toekomst. Maar vertrouwen alleen is niet genoeg.'13.46 uur:CDA-europarlementari\u00ebr Wim van de Camp twittert: 'Voor mij kernzin uit de Troonrede 2011: in plaats van een overheid die in de weg loopt hebben we een overheid nodig die een weg baant.'13.45 uur:De koningin gaat zo weer op weg naar het Paleis Noordeinde voor de traditionele balkonsc\u00e8ne.13.42 uur:De Troonrede bevatte weinig nieuws, maar vatte wel kernachtig de visie van het kabinet-Rutte samen. Twee dingen staan daarin centraal: een kleine, slanke overheid, en de kracht van de burgers. Een centrale zin in de Troonrede: 'De kracht van Nederland zit in de 16 miljoen inwoners.'Die moeten worden gestimuleerd het beste uit zichzelf te halen. Als dat gebeurt dan staat Nederland er, ondanks de crisis in Europa, nog niet zo slecht voor. 'Er is reden voor optimisme', aldus de koningin.13.38 uur:De eerste Troonrede van het kabinet-Rutte is hiermee ten einde. Het was een vrij korte rede, waarin werd gehamerd op de noodzaak van een kleine, slanke overheid en waarin werd gewaarschuwd voor zware tijden. Maar ook eentje met ruimte voor optimisme, omdat Nederland er relatief gezien goed voorstaat.13.37 uur:De koningin sluit af met een alternatieve bede. Leden van de Staten-Generaal mogen zich gesteund weten in het feit dat velen met de koningin bidden voor Gods zegen.13.35 uur:De huidige economische situatie vraagt om maatregelen. Er zijn omvangrijke maatregelen nodig, die ons incasseringsvermogen op de proef stellen. Toch is er reden voor optimisme: ons land staat er relatief gezien goed voor. De maatregelen zijn erop gericht de welvaart zeker te stellen. Iedereen moet daar aan bijdragen, in de beste tradities van ons land, aldus de koningin.13.34 uur:De regering wil in het buitenlands beleid het accent leggen op de economie. Nederland blijft op het terrein van ontwikkelingssamenwerking aan zijn internationale verplichingen voldoen.13.33 uur:Mensen die frauderen met uitkeringen worden strenger gestraft.13.32 uur:De regering komt met een arbeidsmarktbeleid waarvoor geldt: werk boven uitkering. De regering wil nog dit jaar de verhoging van de pensioenleeftijd in een wet gieten.13.31 uur:Er komt een nieuwe beginselenwet met de rechten van ouderen in zorginstellingen.13.30 uur:Beatrix herhaalt nog maar eens dat dit kabinet 15 miljard meer euro aan zorg zal uitgeven dan voorgaande kabinetten. Het systeem van solidariteit waarbij gezond voor ziek betaalt, moet in stand blijven. Maar er zal moeten worden bezuinigd om de zorgkosten beheersbaar te houden.13.29 uur:De koningin spreekt nu over het belang van de Nationale Politie en de noodzaak om harder op te treden om zo het gevoel van veiligheid te waarborgen.13.28 uur:In het MBO moet vakmanschap centraal staan. Goed onderwijs is cruciaal voor de samenleving, dat is een kerntaak van de overheid, net als zorg, veiligheid en sociale zekerheid.13.27 uur:De eisen voor leraren worden strenger, leerlingen worden getoetst volgens landelijk geldende normen. De eigen bijdrage van studenten gaat omhoog.13.26 uur:Mensen moeten kunnen vertrouwen op hun spaargeld. De overheid heeft ge\u00efnvesteerd in het vertouwen in de bankensector. Nu vraagt de overheid iets terug middels een bankenbelasting vanaf 2012.13.25 uur:Het bedrijfsleven en de overheid moeten samenwerken in tien top-sectoren, aldus de koningin. Zoals op het gebied van water- en landbouwbeleid.13.24 uur:Er komt een vermindering van ambtsdragers op alle niveaus. En taken worden overgedragen naar de gemeentes. Tot nu toe zegt Beatrix nog niets wat niet in de Miljoenennota staat. Er wordt veel gehamerd op een kleine en krachtige overheid.13.23 uur:Iedereen moet zo weinig mogelijk afhankelijk zijn, maar degenen die ziek zijn, moeten worden ondersteund, aldus Beatrix in de Troonrede.13.22 uur:De regering voert een integratie- en immigratiebeleid dat de onderlinge samenhang moet versterken.13.22 uur:De kracht van Nederland zit in de 16 miljoen inwoners. Daarbij hoort een kleine en krachtige overheid. Innovatie moet worden gestimuleerd, bureacratie worden teruggedrongen.13.25 uur:Het wordt een jaar van ingrijpende overheidsbezuinigingen die alle Nederlanders raken.13.20 uur:Nederland staat er positief voor, maar de Europese crisis kan ook Nederland treffen. Nederland staat een aanpak voor met twee keuzen: overheidsfinanci\u00ebn op orde en aanpak van de kosten.13.19 uur: 'Onze economie heeft veerkracht laten zien. Daaruit mogen we vertrouwen putten', zegt de koningin.13.18 uur: De koningin gaat beginnnen aan de Troonrede.13.18 uur:De koningin wordt begroet door Kamervoorzitter Gerdi Verbeet, die geen hoed draagt. Zij is gastvrouw en hoeft volgens het protocol geen hoed te dragen.13.16 uur:Het Wilhelmus klinkt nu ook op het Binnenhof. Prins Willem-Alexander, prinses M\u00e1xima en koningin Beatrix stappen uit de koets en groeten het vaandel.13.13 uur:Het is eigenlijk een ritje van niks, krap een kilometer van Paleis Noordeinde naar de Ridderzaal. Prinses Margriet en Pieter van Vollenhoven zijn al gearriveerd, de koets draait nu rechtsaf, langs het Mauritshuis en het Torentje, het Binnenhof op.13.12 uur:Ook Mirjam Sterk twittert nu een foto vanuit de Ridderzaal.Voor de Kamerleden blijft het een speciaal dagje uit, Prinsjesdag.13.10 uur:Langs de route is het even druk als vorig jaar. Zo'n 40.000 dagjesmensen zijn naar Den Haag gekomen. Ook het aantal agenten is even groot als een jaar eerder.13.07 uur:Ondertussen in de Ridderzaal is het CDA-Kamerlid Mirjam Sterk ook opgevallen dat GroenLinks-Kamerlid Ineke van Gent aanwezig is. 'H\u00e9, jij ook hier?', twittert ze naar de politica.13.06 uur:Belangwekkende informatie over de kleding van de koninklijke famillie:  'De koningin draagt een parelgrijze japon met bladmotief in drie  grijstinten, met daarbij een verenkraag en een grijzen hoed.  Willem-Alexander is gekleed in het bijzonder ceremonieel tenue van de  Luchtmacht en M\u00e1xima draagt een zeegroene japon van crepe georgette.'13.05 uur:De Gouden Koets is de Hallstraat, waar vorig jaar een man een waxinelichthouder gooide, dit jaar ongeschonden doorgekomen. De Gouden Koets is nu bij het Lange Voorhout.13.05 uur:In de Ridderzaal zijn de Kamerleden er inmiddels klaar voor,twittert D66-leider Alexander Pechtold.13.03 uur:De Gouden Koets, met op de zijkant het tableau dat van de week nog voor ophef zorgde, is op weg naar het Binnenhof. Acht paarden trekken de koets voort.13.02 uur:De koningin komt naar buiten. Het Wilhelmus klinkt.13.00 uur:Daar is de Gouden Koets, inclusief het omstreden paneel. De koets wordt voortgetrokken door acht paarden.12.58 uur:De koets voor het gezin van prinses Margriet rijdt nu voor bij Paleis Noordeinde. Prinses Margriet draagt een rood outfit.\u00a0 Prinses Laurentien heeft een oranje sjerp als opvallend accessoire.12.56 uur:Nog twee hoedjes met een boodschap. Hoedjes met boodschap. Bij de Partij voor de Dieren komen Marianne Thieme en Esther Ouwehand op voor meer duurzaamheid. Thieme draagt een witte admiraalspet met de tekst 'Save our seas'. Ouwehand heeft een diadeem met bloemetjes van tule, waarop zes bijtjes zijn neergedaald.12.55 uur:Paul de Leeuw is er ook. Hij is uitgenodigd door GroenLinks-Kamerlid Ineke van Gent.12.53 uur:De koninklijke militaire kapel Johan Friso is begonnen met spelen. Zij lopen traditioneel voorop aan de stoet.12.51 uur:De Ridderzaal is bijzonder oud. Het gebouw dateert uit de dertiende eeuw.12.47 uur:Weetje. Vanwege bezuinigingen kleden alle militairen zich vandaag om in het ADO-stadion. In totaal staan zo'n 2.000 soldaten in militair tenue langs de kant. Ze krijgen in het stadion een 'krentenbolletje, Mars, blikje cola en twee bolletjes'.12.45 uur:Op het Binnenhof staat al een erewacht klaar. De Ridderzaal is de afgelopen drie dagen grondig onder handen genomen om vandaag klaar te zijn voor de Troonrede.12.42 uur:Overigens zijn het niet alleen maar oranjefans in Den Haag. Langs de route zijn behalve een zee aan oranje parafernalia ook diverse spandoeken met protestleuzen te zien. Zo maken mensen hun onvrede kenbaar over de cultuurbezuinigingen, het gebrek aan homolessen op middelbare scholen, vermeende geldverkwisting van het koningshuis en het vermeende foute verleden van de familie Zorreguieta.12.40 uur:De Ridderzaal vult zich ondertussen met genodigden: parlementari\u00ebrs, ambassadeurs, leden van het kabinet en andere hoogwaardigheidsbekleders.12.37 uur:Inmiddels is ook de NOS aan haar live uitzending begonnen. Natuurlijk met Astrid Kersseboom.12.33 uur:De politie Haaglanden sprak tegen half 1 van een 'gezellige drukte' in het centrum van Den Haag. Hoewel lastig is te zeggen hoeveel mensen er nu al exact langs de route staan, vermoedt de zegsvrouw dat er als de Gouden Koets gaat rijden 40.000 mensen proberen een glimp van koningin Beatrix op te vangen. Dat zijn er evenveel als vorig jaar.Het aantal agenten op straat is ook hetzelfde als vorig jaar, aldus de woordvoerster. De politie is heel zichtbaar aanwezig langs de route en spreekt mensen die zich raar gedragen ook direct aan.12.30 uur:Premier Rutte begon de dag met spiritualiteit. Leiders van verschillende religies kwamen bijeen voor een kerkdienst in de Grote Kerk in Den Haag. Naast premier Rutte was ook minister Leers van Immigratie en Asiel aanwezig.12.24 uur:Nog meer Prinsjesdag-mode. De mannen van D66 hebben een speciale groene das. Bekijk 'mhier.12.17 uur:Geert Wilders heeft er zin in, laat hij via Twitter weten. 'Vandaag Prinsjesdag! Mooie traditie, leuke dag. Alle PVV-Tweede en Eerste-Kamerleden met hun gast aanwezig in onze fractiekamer. Geweldig!'12.16 uur:Scholieren in Den Haag hebben vandaag geluk. Zij krijgen speciaal vrij vanwege Prinsjesdag.12.11 uur:Hoedjesnieuws. PvdA-Kamerlid Jette Klijnsma draagt een hoed uit de collectie van het Theaterinstituut om de protesteren tegen de bezuinigingen op kunst en cultuur. Minister Schultz draagt er eentje die de komende Floriade moet representeren. PvdA-Kamerlid Attje Kuiken draagt een hoed die is ge\u00efnspireerd op het schilderij Lezend naakt van Isaac Isra\u00ebls. Dit als reactie op de 'uitkleding' die volgens haar gebeurt door alle bezuinigingen.12.02 uur:Vandaag mag dan voornamelijk in het teken van tradities staan. Morgen en overmorgen draait het om politiek. Dan zijn de algemene beschouwingen. De eersten voor premier Rutte en zijn kabinet. Er wordt politiek vuurwerk verwacht. Wat wordt de opstelling van gedoger Wilders? Hoe presteert Job Cohen?\u00a0 Vk.nl is er beide dagen bij.11.56 uur:Wat kunnen we verwachten van de (niet uitgelekte) Troonrede. Het wordt zeker een somber verhaal. Maar spreekt de koningin de bede (met gods zegen) uit? Lees hethier.11.50 uur:Zelf voor premier Rutte of minister De Jager spelen.Hierkunt u zelf uw bezuinigingswensen doorvoeren en berekenen.11.48 uur:Langs de route van Paleis Noordeinde naar de Ridderzaal staan inmiddels vele duizenden mensen. De meesten zijn uitgedost in oranje kleren en zijn voorzien van talloze oranje parafernalia. Ze zijn vanuit heel Nederland naar Den Haag gereisd om de rijtoer gade te slaan.11.45 uur:In de categorie aanverwante berichten. De stad Den Haag krijgt een standbeeld van de staatsman Johan Rudolf Thorbecke. In 2008 nam de Haagse gemeenteraad een initiatiefvoorstel aan om in Den Haag een standbeeld voor Thorbecke op te richten. Daarmee moet de 'historische vergissing' uit 1876, toen het voor Den Haag bedoelde standbeeld van Thorbecke in Amsterdam werd geplaatst, worden hersteld.11.41 uur:Het wordt vandaag de 31ste Prinsjesdag voor koningin Beatrix en dus ook de 31ste Troonrede die ze voorleest. Deze werden geschreven door achtereenvolgens Van Agt, Lubbers, Kok, Balkenende en vandaag voor het eerst door premier Rutte.11.38 uur:Het gaat niet goed met de gedoogconstructie, schrijft Martin Sommer vandaag in de Volkskrant. Leeshierzijn analyse.11.36 uur:Een unicum vandaag. GroenLinks-Kamerlid Ineke van Gent zal vandaag aanwezig zijn in de Ridderzaal. Normaal sloeg de republikein dit altijd over, maar dit jaar maakt ze een uitzondering, schrijft ze op Twitter.'Goedemorgen, Prinsjesdag. Voor het eerst sinds 10 jaar weer eens in de ridderzaal. Zonder hoedje maar met een hele leuke gast ;-) #troonrede'11.31 uur:Bekijkhieronze fotospecial van zich verzamelende oranjefans.11.30 uur:Het begint al aardig druk te worden langs de route waar straks de Gouden Koets zal rijden. Het is droog en de temperatuur is aangenaam. De echte fans zochten vanmorgen vroeg al een plekje uit om maar niets van het schouwspel te hoeven missen.11.28 uur:Hoe ziet deze Prinsjesdag eruit?Rond 13.00 uur zal de Gouden Koets met daarin koningin Beatrix, prins Willem-Alexander en prinses Maxima vanaf Paleis Noordeinde in Den Haag naar de Ridderzaal rijden. Daar zal de koningin de troonrede voorlezen, waarna ze met haar gezelschap weer vertrekt naar het paleis.De politie zal de rit met de koets in goede banen leiden. Vorig jaar gooide een man een waxinehouder naar de koets, waardoor er nu extra aandacht is voor mogelijke eenmansacties. Het publiek is nog gewoon welkom langs de route. Prinsjesdag trekt altijd veel mensen naar Den Haag.In de loop van de middag presenteert minister Jan Kees de Jager (Financi\u00ebn) de rijksbegroting en de miljoenennota aan de Tweede Kamer. De stukken werden afgelopen donderdag, een dag te vroeg, publiek. Woensdag en donderdag zal de Tweede Kamer de stukken met het kabinet bespreken tijdens de algemene politiekebeschouwingen.Gahiernaar ons volledige Prinsjesdag-dossierVolg de Volkskrant op TwitterWord vriend van de Volkskrant op Facebook",
      "time": "20 september 2011, 16:29",
      "timeofday": "16:29",
      "title": "Prinsjesdag van minuut tot minuut",
      "year": 2011
    },
    {
      "category": "Archief",
      "count": 53,
      "day": 10,
      "href": "http://www.volkskrant.nl/archief/kan-china-zichzelf-blijven-voeden~a3223203/",
      "month": 3,
      "text": "China heeft 250 miljoen boeren. En een van hen heeft toevallig net even niks te doen. Hij heet Ou Xin Nan en we lopen hem tegen het lijf op het zuidelijke eiland Hainan in een boerendorpje dat bekendstaat als de woonplaats van 'Productieteam nummer 18'.Het is namiddag en Ou slentert door de hoofd- (en enige) straat van het dorp. Handen in de zakken, een sigaret achter het oor. Als we hem aanspreken neemt hij alle tijd en als we vragen of we zijn land mogen zien, zegt hij: Kom maar mee.We hobbelen met de auto over een zandweg naar een glooiend terrein dat beplant is met suikerriet en rubberbomen. Dit is zijn land, wijst Ou. Twintig mu, omgerekend 1,3 hectare.Zijn vrouw zorgt voor de bomen, Ou tapt de rubber af. Hij maakt met zijn vinger een denkbeeldige schuine snede over de bast. Daar wordt een bakje onder gehangen waar het sap in druppelt. Nu niet, want het seizoen begint pas in maart.Ou is 50. Zijn ouders werden door Mao naar subtropisch Hainan gestuurd om voor het leger een gigantische rubberplantage mee op te bouwen. 800 duizend hectare, bijna een kwart van het eiland, werd gecollectiviseerd, bewoners van achthonderd dorpen werden onteigend.Ou's ouders werkten op de plantage, maar hij is voor zichzelf begonnen op een stukje land dat ze toegewezen kregen voor eigen gebruik. Tot voor een paar jaar stonden hier zoete aardappelen, vertelt Ou, terwijl we tussen de spichtige rubberbomen door lopen.Toen de prijs voor rubber omhoog schoot, schakelde hij over. Vijfhonderd rubberbomen heeft hij geplant op zijn landje. Dit jaar kan hij beginnen ze af te tappen. Het rubbersap levert hij aan een handelaar die het doorverkoopt aan het staatsrubberbedrijf.UniversiteitOu vaart er wel bij, laat hij terug in het dorp zien. Hij heeft een mooi nieuw huis met een breedbeeld-tv, computer (met internet) en een pompeus bankstel in de woonkamer. Het fornuis waar mevrouw Ou op kookt, wordt nog wel gestookt op hout.Ou's zoon zit op de universiteit, zijn dochter woont nog thuis. Hij zou niet willen ruilen met een plantagewerker. 'Die krijgt duizend RMB (ongeveer 120 euro) per maand.' Ou verdient naar eigen zeggen vijf keer zo veel.Who will feed China? was de vraag die Lester R. Brown, grondlegger van het Worldwatch Institute, in 1995 opwierp. Brown wees op de problemen van een land dat 20 procent van de wereldbevolking moet voeden met 10 procent van het wereldwijde landbouwareaal.Als dat land 1,3 miljard inwoners telt, dan blijven de problemen niet tot dat ene land beperkt, aldus Brown, die waarschuwde voor stijgende voedselprijzen als gevolg van Chinese voedselimporten. 'De problemen van China zouden wel eens de problemen van de hele wereld kunnen worden.'Ruim vijftien jaar later is die vraag nog steeds actueel, al heeft de Chinese landbouw opmerkelijke successen geboekt. Van een land waar de oudere generaties nog hongersnood hebben gekend, is China uitgegroeid tot een natie die zichzelf grotendeels kan bedruipen en het zich zelfs kan permitteren mondjesmaat voedsel te exporteren.China anno 2012 is een agrarische supermacht. Het produceert de helft van alle groenten en varkensvlees in de wereld. China is wereldleider in de productie van tabak, rijst, katoen, fruit, tarwe, aardappelen, appels en knoflook.De drijvende kracht hier achter zijn mannen als meneer Ou. China is een land van kleine boeren. Na de weinig succesvolle pogingen met collectieve landbouw onder Mao, gaf zijn opvolger Deng Xiao Ping het land terug aan de boeren. Onder het in 1978 ingevoerde Household Responsibility System kreeg ieder zijn eigen stukje land.Die kans hebben de boeren met beide handen aangegrepen. De landbouwproductie steeg met 5 procent per jaar, de opbrengst per hectare is in twintig jaar tijd verdubbeld. De Chinese landbouw is een succesverhaal. Who will feed China? China zelf, zou het antwoord kunnen zijn.Maar de voortekenen zijn ongunstig: alles wijst erop dat het succes op zijn einde loopt. De oorzaken liggen vooral in China zelf. Het inkomen van de Chinese bevolking is de laatste jaren flink gestegen. Er is een middenklasse ontstaan die meer wil eten. Beter ook: meer fruit, meer groenten, meer vlees vooral. De consumptie van vlees is tussen 1985 en 2005 verviervoudigd naar gemiddeld 60 kilo per persoon per jaar. Dat gaat harder dan de boeren kunnen bijbenen.De landbouw heeft ook zijn eigen problemen. In een poging het uiterste uit het land te persen, hebben Chinese boeren kwistig gestrooid met kunstmest en pesticiden waardoor grond en water zijn vervuild. De almaar uitdijende steden en fabrieken knabbelen steeds meer van de landbouwgrond af.De rek is uit het systeem. En dat wordt voelbaar. De Chinese regering heeft geen ambities om van China een grote voedselexporteur te maken, maar wil wel graag zelfvoorzienend zijn en niet afhankelijk van het buitenland. Dat lukt steeds minder.China moet voedsel invoeren: ma\u00efs, tarwe en vooral soja om zijn 500 miljoen varkens te voeren. China importeert jaarlijks 60 miljoen ton soja, de helft van het aanbod op de wereldmarkt.Dus wordt er naar oplossingen gezocht. 'Landgrabbing' is er een van. In een poging de aanvoer veilig te stellen probeert China landbouwgrond in te pikken op andere continenten, zoals Afrika en Zuid-Amerika. Met name voor bulkgewassen die veel grond vergen en weinig arbeid kosten. Maar dat ligt internationaal gevoelig.De oplossing moet van binnenuit komen. En daar komt Auke Cnossen in beeld. 38 jaar, boerenzoon uit Nije- lamer. Opgeleid aan Wageningen en Cornell University. Carri\u00e8re gemaakt bij de Rabobank en nu financi\u00eble man van Le Gaga, een particulier landbouwbedrijf met de hoofdzetel in Hongkong.Cnossen heeft zijn kantoor in een winkelcentrum. Daar zitten acht werknemers in een kamer en laat de vloerbedekking in de conference room los - 'Typisch Chinees. Ze bezuinigen overal op.' Dus verhuizen we naar een coffeeshop beneden, waar Cnossen uitlegt wat volgens hem het grootste probleem is van de Chinese landbouw.Dat is versnippering. China heeft 250 miljoen boeren op 120 miljoen hectare landbouwgrond; gemiddeld 0,5 hectare per boer. 'Dat is een moestuin, geen bedrijf.' Op zijn laptop laat Cnossen een foto zien van een typisch Chinees boerenlandschap: een lappendeken van akkertjes met suikerriet, bonen en rijst.Zo zag het eruit voordat Le Gaga kwam. 'En zo ziet het er nu uit.' De volgende foto toont hetzelfde stukje land maar nu met keurige rijen plastic tunnelkassen vol aubergines, paprika's en paksoi. Grootschaligheid is het antwoord van Cnossen op de Chinese keuterboer.Le Gaga beheert 1.200 hectare landbouwgrond in de provincies Fujian, Guangdong en Hebei en produceert vooral luxe groenten die geleverd worden aan supermarkten en groothandels.Dat gaat niet zomaar. Om 1.200 hectare land bij elkaar te schrapen heeft Le Gaga contracten af moeten sluiten met duizenden kleine boeren die hun grond verhuren. 'We onderhandelen meestal met het dorpscomit\u00e9. Maar als we een overeenkomst hebben, moeten alle boeren tekenen.' Cnossen laat een pagina vol handtekeningen zien. 'Dat is voor \u00e9\u00e9n hectare.'Als huur betaalt Le Gaga het bedrag dat het land zou opbrengen als de boer er zelf rijst op zou planten. Met de huidige prijzen komt dat neer op zo'n 1.000 RMB per mu (0,06 ha.). De boer krijgt zo de waarde van zijn oogst zonder er een vinger voor uit te steken. Maar Le Gaga haalt er vijftig keer zo veel uit. De verklaring voor dat enorme verschil is kennis en efficiency.'Chinese boeren hebben geen agrarische opleiding gehad. Er zijn geen vakbladen, geen landbouwbeurzen, er is geen kennis van landbouwtechniek.' Le Gaga produceert meer met minder inzet van kunstmest en bestrijdingsmiddelen, aldus Cnossen.Le Gaga is behalve een groente- ook een geldmachine. Opgericht in 2005 draait het bedrijf met een netto winstmarge van 30 procent, laat Cnossen zien. Een van de investeerders is het Amerikaanse Sequoia Capital, dat ook in Apple, Google en YouTube zit.Le Gaga is niet de enige die heeft ontdekt dat er geld te verdienen valt in de Chinese landbouw. Er is een run op investeringen. Volgens krantenberichten hebben alleen al in 2010 kapitaalfondsen en investeringsmaatschappijen voor 2,4 miljard dollar in landbouwprojecten gestoken; een trend die de Chinese overheid van harte ondersteunt.Schaalvergroting heeft de toekomst, is de overtuiging van Jean Yves Chow, (34) senior analist van de Rabobank, ook in Hongkong. Het kan ook niet anders, want het huidige systeem loopt vast. In zijn van marmer en glas glimmende kantoor op de 32ste verdieping laat Chow een paar veelzeggende statistieken zien.Het platteland loopt leeg. In 1980 woonde eenvijfde van de Chinezen in de stad, nu al de helft. 'Waarom zou je in je dorp blijven als je in de stad drie keer zoveel kunt verdienen?' De slimsten en de jongeren trekken weg. De ouderen blijven achter.De kleine boeren die de landbouw groot hebben gemaakt, zijn een blok aan het been geworden. Kleine bedrijven hebben geen geld om te investeren. Chow verwacht dat het aantal Chinese boeren de komende jaren drastisch zal afnemen. Hun plaats wordt ingenomen door grote, effici\u00ebnt gerunde bedrijven.Geld is het probleem niet. 'Dat is er genoeg.' Het probleem is land en vooral: van wie is het land? In China is alle grond van de staat. Boeren hebben een soort gebruikersrecht op landbouwgrond. Maar wil de landbouw moderniseren, dan moet het land volgens Chow geprivatiseerd worden.'Zo lang het land geen eigendom is van de boeren, krijgen ze ook geen krediet.' De bank eist altijd onderpand. Le Gaga ging vorig jaar naar de Amerikaanse technologiebeurs Nasdaq om aan geld te komen. De beurswaarde bij introductie was 435 miljoen dollar.Gevoelig themaMaar privatisering is een gevoelig thema. Niet eens omdat China officieel een socialistische staat is - de partij heeft laten zien socialisme en kapitalisme soepeltjes te kunnen combineren, maar vooral omdat het privatiseren van land een tijdbom onder de samenleving legt.Want het Chinese platteland is veel meer dan een voedselfabriek, benadrukt professor Ye Jingzhong (45) van de China Agricultural University in Peking. Het fungeert ook als sociaal vangnet. Het Chinese platteland is net een spons. Als de industrie mensen nodig heeft, zuigt ze die weg uit de provincie.Maar als het tegenzit, zoals bij de bankencrisis in 2008, worden de overtollige werknemers weer geloosd en keren ze terug naar hun dorp en hun eigen stukje land. 'Grond is de thuishaven voor iedere Chinees', zegt Ye. Industrie en landbouw zijn elkaars yin en yang: zonder platteland geen 'global factory'.Privatisering van land cre\u00ebert een klasse landlozen die bij tegenslag voor ernstige sociale onrust kan zorgen. Nu al is het platteland steeds vaker het toneel van opstootjes.Het is een van de redenen waarom de Chinese regering, na jarenlang al haar energie te hebben gestoken in de industri\u00eble ontwikkeling, zich sinds kort weer om het platteland bekommert. Agrarische belastingen, jarenlang gebruikt om de industrie op te bouwen, zijn afgeschaft. Onder het motto 'giving more, taking less' moet de levensstandaard op het platteland worden verhoogd. Het mes snijdt aan twee kanten, want zo ontwikkelt China ook zijn eigen binnenlandse markt.Daarvoor moet de landbouw drastisch worden gemoderniseerd. In China's 'New Socialist Countryside' is nog wel plaats voor boeren, maar vooral op grote moderne bedrijven en in gespecialiseerde co\u00f6peraties ('one village one crop').De regering zet in op een ge\u00efndustrialiseerde landbouw westerse stijl met een belangrijke rol voor genetisch gemodificeerde gewassen. Het is de aloude technocratische aanpak, aldus professor Ye. 'China heeft een bijna fundamentalistisch geloof in technologie.'Maar dat is niet volgens iedereen zaligmakend. China zou moeten proberen niet dezelfde fouten te maken als het Westen met zijn vooral door winstbejag gedreven landbouw, meent ruraal sociologe Yiching Song (52). 'Waar moeten al die boeren heen als ze geen land meer hebben? Werk in de stad biedt ook geen zekerheid.'Yiching is van het Chinese Centre of Agricultural Policy, dat rurale ontwikkelingsprojecten ondersteunt. Naar een ervan zijn we nu onderweg, diep in de bergen van Guanxi, de provincie die grenst aan Vietnam.KasteelmurenDe weg slingert zich tussen rotsen door die oprijzen als kasteelmuren. Dit is een arme streek, zegt Yiching, die hier voor haar studie een jaar leefde. De mannen trekken naar de stad, soms met hun vrouwen. Grijsaards en kinderen blijven achter. Miljoenen kinderen in China groeien op zonder ouders. Het dorp waar zij destijds woonde, bestaat niet meer. 'Iedereen is dood of weg.'Om de boeren te helpen is een ngo opgericht: Farmers Friend. Boeren leveren biologisch voedsel aan een groep bewuste consumenten en aan een restaurant in de hoofdstad Nanning. Elke dag worden groenten en fruit met de bus meegestuurd vanuit de bergen.Een van de gemeenschappen die meedoen is Shaigula, een gehucht van 45 gezinnen aan de provinciale weg. Siertuintjes zijn hier een overbodige luxe; elk vlak plekje is benut om groenten te poten.We worden opgewacht door Lu Ro- nyan, een vrouw van midden veertig in spijkerbroek en op hoge zwarte laarzen. Lu heeft 1,6 mu grond (1/10 hectare) en huurt een dubbel zo groot stuk van de buren erbij. Maar sinds kort heeft ze zich toegelegd op varkens, laat ze trots zien. In een stal aan de overkant van de straat staat een grote zwarte zeug met jongen.Per jaar levert ze 37 varkens aan het restaurant in de stad. Die brengen duizend RMB per stuk op. Met de opbrengst van de groenten is dat genoeg om van te leven. 'De laatste tijd gaat het veel beter', lacht Lu in haar huiskamer die tevens als gemeentehuis fungeert.BurgemeesterLu is burgemeester van het dorp; mensen komen naar haar om raad. Ze snapt wel dat jongeren wegtrekken, haar eigen jongens zijn ook gegaan. Jammer, want in het dorp ligt voor sommigen ook toekomst. 'Maar dat moeten andere jongeren zeggen. Naar ons ouderen luisteren ze toch niet.'Ze neemt ons mee naar Pan Quanying, die een paar huizen verderop woont. Pan is 22 en kwam onlangs terug om zijn zieke vader te verzorgen. Die is inmiddels gestorven, maar Pan is gebleven. Hij heeft achter zijn huis een kas gebouwd. Het voorbeeld plukte hij van internet; hoe arm ook, alle dorpen in de buurt zijn aangesloten.Het boerenleven bevalt hem wel. In de stad zat Pan in de handel. 'Maar ik vond boeren altijd al leuk.' Ronyan kijkt hem aan, bijna vertederd. Pan, zegt ze, wordt de nieuwe voorzitter van de biologische co\u00f6peratie die ze net hebben opgericht.Zo kan het dus ook, zegt Yiching, als we weer in de auto zitten. Schaalvergroting is niet tegen te houden. 'Maar je kunt niet overal hetzelfde model toepassen. Daar is China te groot en te verschillend voor.' Laat duizend boeren bloeien, zou voorzitter Mao zeggen.IT\u00bfS FOOD, STUPID!IN DE DEBATREEKS IT'S FOOD, STUPID! DIE GEHOUDEN WORDT IN HET DEBATCENTRUM DE RODE HOED IN AMSTERDAM STAAT OP 13 MAART CHINA CENTRAAL. MAC VAN DINTHER GEEFT EEN PRESENTATIE, RURAAL SOCIOLOGE YICHING SONG HOUDT EEN LEZING EN GAAT IN DEBAT MET HET PUBLIEK.VOOR MEER INFORMATIE KIJK OP WWW.RODEHOED.NL",
      "time": "10 maart 2012, 00:00",
      "timeofday": "00:00",
      "title": "Kan China zichzelf blijven voeden?",
      "year": 2012
    },
    {
      "category": "Opinie",
      "count": 50,
      "day": 4,
      "href": "http://www.volkskrant.nl/opinie/blijf-discussieren-over-rechtsherstel-joden-na-de-oorlog~a2450366/",
      "month": 6,
      "text": "Tien jaar geleden bereikte de Nederlands Joodse gemeenschap nieuwe akkoorden over restitutie van in de Tweede Wereldoorlog geroofd bezit. De tegenpartijen waren de Nederlandse regering, verzekeringsmaatschappijen, banken en de Amsterdamse effectenbeurs.In de onderhandelingen speelden behalve financi\u00eble ook politieke en psychologische factoren een grote rol.   Tijdens de Tweede Wereldoorlog was de Joodse gemeenschap volkomen beroofd voordat de deportaties in de zomer 1942 naar het doorgangskamp  Westerbork begonnen. In 1941 besloten de Duitse bezetters een roofbank \u201cLippmann Rosenthal Sarphatistraat\u201d (LIRO) op te richten. Op grond van verordeningen moesten Joden daar hun geld, bankdeposito\u2019s, effecten en andere vermogenswaarden inleveren. Ander bezit kwam bij soortgelijke instellingen terecht.  In enkele jaren werd ruim 70 procent van de 140.000 zielen tellende Nederlandse Joodse gemeenschap vermoord. Van de 107.000 naar Oost-Europa gedeporteerden keerden slechts 5.500 terug. De Nederlandse  regering in ballingschap in Londen besloot dat wat restitutie betrof Joden na de oorlog niet anders behandeld zouden worden dan andere Nederlanders. Hun situatie was echter zeer verschillend van die van bijna alle andere Nederlanders. Zij waren volledig beroofd en hele families of grote delen daarvan waren uitgeroeid.De Raad voor het RechtsherstelDe Raad voor het Rechtsherstel, die in 1945 door de nieuwe democratische regering ge\u00efnstalleerd werd, deed voorstellen voor het herstel van het door  de oorlog verbroken rechtsverkeer. Een van haar onderafdelingen was het Nederlands Beheersinstituut, dat onder andere het bezit van afwezigen administreerde. Dit betrof vooral gedeporteerde en niet teruggekeerde Joden.   Een indicatie van de sfeer jegens de Joden in die dagen was de toespraak tot het spoorwegpersoneel van Th. van Schaik, Minister van Verkeer en Energie op 17 september 1945. Hij zei daar: \u2018met uw treinen werden de ongelukkige slachtoffers naar de concentratiekampen gebracht. In uw harten was opstand. Toch hebt ge het gedaan, dat strekt u tot eer, het was de plicht die de Nederlandse regering van u eiste, omdat het spoorbedrijf ook een der pijlers is waarop het economische leven van het Nederlandse volk steunt en dat niet voortijdig in de waagschaal mocht worden gesteld.\u2019 Een halve eeuw later noemde de Parool-redacteur Frans Peeters dit \u2018de gruwelijkste passage ooit door een Nederlandse bewindsman uitgesproken.\u2019LijdenswegLater zou ook blijken dat het lot van de door hen vervoerde Joden de spoorwegemployees nauwelijks interesseerde.   Het terugkrijgen van hun bezittingen was voor vele Nederlandse Joden een lange lijdensweg. De historicus Isaac Lipschits noemde zijn boek over deze periode De Kleine Sjoa. Hij schreef dat in het bevrijde Nederland de Joden weliswaar niet meer fysiek bedreigd werden, maar wel werd de Joodse gemeenschap gekleineerd en haar beroving voortgezet. Onder de voorbeelden die hij vermeldde was dat van de overlevende die door een ambtenaar in detail werd uitgevraagd over de hoeveelheid, samenstelling en kwaliteit van het ondergoed van zijn vergaste vrouw.  Ten slotte werd maximaal 90 procent van het door Liro geroofde terugbetaald. De gulden had begin vijftiger jaren ongeveer de helft van zijn koopkracht vergeleken met die van het begin van de oorlog verloren. De werkelijke waarde van wat teruggegeven werd was dus veel lager dan voorgesteld werd.Terug op de agendaDe meeste delen van de Raad voor het Rechtsherstel werden in 1967 opgeheven. Daarmee leek de afwikkeling van de teruggave van Joods bezit voltooid verleden tijd.   Aan het begin van de negentiger jaren hielden zich in Nederland slechts enkele personen. waaronder de Joodse zakenman Jaap Soesan, nog met het restitutie onderwerp bezig. De naoorlogse restitutie-problematiek keerde in de tweede helft van de negentiger jaren in de internationale publiciteit terug. De Zwitserse banken hadden tientallen jaren lang pogingen van erfgenamen van oorlogsslachtoffers gesaboteerd om slapende banktegoeden terug te krijgen. Een van hun methodes was om te eisen dat niet-bestaande overlijdensbewijzen uit vernietigingskampen zoals Auschwitz overlegd moesten worden.   Het World Jewish Congress, een Joodse internationale organisatie, was in de midden tachtiger jaren opnieuw begonnen zich voor restitutievraagstukken te interesseren. In 1995 mobiliseerde het met betrekking tot de Zwitserse bankrekeningen de Amerikaanse Democratische president Bill Clinton alsmede zijn aartsvijand de New Yorkse Republikeinse senator Alfonse D\u2019Amato, het hoofd van de Amerikaanse Senaatscommissie die zich met banken bezig hield. De critici van Zwitserland wisten nu dat beide partijen in Amerika achter ze stonden.  De mid-negentiger jaren waren een nogal rustige periode in de wereldpolitiek. Daarin was aanhoudende aandacht voor een dergelijk onderwerp mogelijk. Internationale media toonden geleidelijk aan ook veel interesse voor de verzwegen delen van de Zwitserse geschiedenis tijdens en na de oorlog. Vele aspecten van de collaboratie met Nazi-Duitsland alsmede het terugsturen van vluchtelingen tijdens de oorlog kregen aandacht. Het zorgvuldig opgebouwde imago van Zwitserland als een land met een hoge morele standaard werd in korte tijd zwaar aangetast.Instelling CommissiesOok in andere landen zoals Noorwegen, Frankrijk, Oostenrijk, en Duitsland kwam de restitutieproblematiek opnieuw op de agenda. In Nederland vroeg het Ministerie van Financien zich af of er ook slapende tegoeden van Nederlanders bij de Zwitserse banken waren. Om dit op een systematische manier te volgen werd een commissie van \u201czwaargewichten\u201d opgericht in maart 1997 onder voorzitterschap van ex-minister Jos van Kemenade.   Tot leden van de commissie werden onder andere benoemd de voormalige minister van justitie Frits Korthals Altes, Rabobank voorzitter Herman Wijffels, en de voormalige voorzitter van de raad van bestuur van Aegon, Jaap Peters. Ook drie prominente Joodse Nederlanders, Prof. Victor Halberstadt, de directeur van de Nederlandse Bank Tom de Swaan en de zakenbankier Joop Krant werden lid van de commissie.   De taken van de commissie Van Kemenade breidden zich snel uit. Al in april 1997 werd voorgesteld om de systematiek van Joodse financiele tegoeden van oorlogsslachtoffers bij verzekeraars en banken te onderzoeken. Hiervoor werd enkele maanden later een nieuwe commissie opgericht, onder voorzitterschap van Willem Scholten, de vicevoorzitter van de Raad van State. Later zou deze commissie ook het wangedrag van de Amsterdamse beurs en de medewerking van de na-oorlogse Nederlandse regering daarbij onderzoeken.  De commissie Van Kemenade adviseerde ook over de bestemming van de laatste internationale uitkering aan Nederland van in de oorlog geroofd goud.De regering besloot later de opbrengst aan de Nederlands Joodse gemeenschap en andere vervolgde groepen te schenken. Hierbij werd ook een bedrag aan de Nederlands Joodse gemeenschap in Israel gegeven.De vondst van het LIRO ArchiefDe vondst van een verloren gewaand gedeelte van het LIRO archief in een Amsterdams grachtenhuis, eind 1997, leidde tot een stroomversnelling. Het Agentschap van Financien had de documenten daar vergeten bij een verhuizing. De impact werd nog versterkt toen bleek dat in 1968 employees van deze dienst een aantal overgebleven kleinoden uit bezit van vermoorde Joden onder elkaar hadden verloot. De prijs die zij betaalden lag bovendien nog onder de werkelijke waarde.   De maatschappelijke sfeer in Nederland jegens de Joden in de tweede helft van de negentiger jaren was zeer verschillend van die na de oorlog. De media gaven veel kritische aandacht aan de vondst van het LIROarchief en de verloting. De toenmalige minister van Financien Gerrit Zalm vertelt in zijn autobiografie De Romantische Boekhouder dat hij overwoog af te treden vanwege deze affaire. Hij vond dat hij de verantwoording moest nemen voor de fouten van zijn ministerie, al waren die tijdens de ambtsperiodes van zijn voorgangers gemaakt. Zijn ambtenaren weerhielden hem hiervan.   Lipschits vertelt dat Zalm hem in het gebouw van de Tweede Kamer zag en daar op hem afkwam om persoonlijk excuses aan te bieden. Lipschits reageerde: \u2018Maar minister toen dit gebeurde liep u nog in een korte broek.\u2019 Zalm antwoordde: \u2018Ik ben verantwoordelijk voor wat er gebeurd is.\u2019Nieuwe commissieOm de toedracht van de verkoop van de Joodse kleinoden te onderzoeken werd een nieuwe commissie onder Frans Kordes, voormalig president van de Algemene Rekenkamer, opgericht. Later zou deze commissie ook onderzoek verrichten naar in de oorlog geroofde sieraden, edele metalen, diamanten, huisraad, bedrijven en onroerende goederen en wat na de oorlog daarmee gebeurd was. De commissie Ekkart onderzocht geroofd kunstbezit.  Terwijl de commissies hun onderzoeken uitvoerden was er weinig publieke aandacht voor het restitutieproces. Op de achtergrond speelden echter belangrijke zaken. Het WJC wilde een vertegenwoordiger benoemen in de commissie van Kemenade. De organisatie probeerde ook met de Nederlandse regering in gesprek te komen buiten de Nederlands Joodse gemeenschap om. Het Centraal Joods Overleg (CJO), de koepel van de grote Nederlands Joodse instellingen verzette zich echter zeer sterk tegen inmenging van het WJC in het Nederlandse restitutieproces.    Het CJO was bang de controle op de ontwikkelingen te verliezen. Het WJC had immers de grootste Zwitserse banken met dreiging van een boycot door Amerikaanse regeringsinstellingen op de knieen gebracht en gedwongen compensatie te betalen voor de slapende banktegoeden.   Het CJO vreesde dat het WJC ook scherpe acties tegen Nederlandse ondernemingen in de Verenigde Staten zou beginnen. Dit zou tot spanningen tussen de Joodse gemeenschap en de Nederlandse regering kunnen leiden. Nederlandse diplomaten onderhielden ook contacten met Amerikaanse politici om een mogelijke boycot van Nederlandse banken, verzekeraars en andere ondernemingen te voorkomen.ImagoAls het WJC in de restitutie-onderhandelingen met de Nederlandse regering gemengd was dan had het imago van Nederland in het buitenland waarschijnlijk zware klappen opgelopen. Des te meer informatie over de houding van vroegere Nederlandse regeringen jegens de Joodse gemeenschap internationaal bekend zou worden, des te negatiever zou de indruk zijn.   Een enkel voorbeeld daarvan:  De Nederlandse regering in ballingschap in Londen interesseerde zich slechts marginaal voor het lot van de Nederlandse Joden. Ze had pas anderhalf jaar nadat de deportaties begonnen waren geinformeerd bij de Poolse regering in ballingschap wat er met hen gebeurde. Dit ondanks het feit dat beide regeringen in hetzelfde gebouw zetelden.  Daarbij kwam de kille ontvangst van vele teruggekeerde Joden in de Nederlandse maatschappij en het wangedrag van de naoorlogse minister van Financien Pieter Lieftinck. Hij bevoordeelde de leden van de beurs die zwaar gecollaboreerd hadden met de bezetter ten nadele van Joodse beroofden.   Ook niet gerelateeerde zaken waarover publiciteit Nederland niet welgevallig is, zoals de massamoorden tijdens de politionele acties in Indonesie en de Nederlandse rol in de Srebrenicamoorden, zouden ter sprake zijn gekomen. Het Nederlandse oorlogsimago was toen internationaal nogal goed grotendeels gebaseerd op de hulp van enkele moedige Nederlanders aan de familie van Anne Frank. Dit zou sterk gecorrigeerd kunnen worden.   De Nederlandse regering was zich in grote lijnen van de risico\u2019s bewust. Jaren later zou de toenmalige premier Wim Kok mij in een interview zeggen: \u201cWij wilden primair in de eigen samenleving tot passende oplossingen komen. De opening naar de rest van de wereld zou een doos van Pandora kunnen openen. Wij wilden het gesprek overzichtelijk houden en hanteerbaar.\u201dDefinitieve rapportenDe Commissierapporten    De commissies Kordes en Scholten publiceerden hun definitieve rapporten respectievelijk in december 1998 en december 1999. Een nieuwe fase begon in januari 2000. Het rapport van de Van Kemenade commissie werd op 27 januari gepubliceerd. Kok woonde in de dagen daarvoor een grote internationale conferentie over Holocaust-opvoeding bij in Stockholm. Zijn rede daar werd door Ronny Naftaniel van het CJO zwaar gekritiseerd in de media omdat er geen excuses werden aangeboden voor wat de Nederlandse regering de Joden na de oorlog had aangedaan.   Tegelijkertijd lekte uit dat de Van Kemenade commissie voorstelde dat de regering een bedrag van 250 miljoen gulden aan de Nederlands Joodse gemeenschap zou betalen. Het werd ook bekend dat in het ontwerprapport van enkele weken daarvoor een bedrag van 150 miljoen gulden was vermeld.  Onder druk van het kabinet, en vooral van Zalm en leden van het parlement, bood Kok kort daarna alsnog excuses aan voor de houding en tekortkomingen van de naoorlogse Nederlandse regeringen tegenover de Joden. Kok gebruikte het ongeloofwaardige argument dat hij nu wel spijt wilde betuigen voor de gebreken in het naoorlogse rechtsherstel omdat hij  het Van Kemenade rapport had gelezen.OordelenDe belangrijkste bezwarende feiten stonden echter al in groot detail in het eerder gepubliceerde rapport van de Commissie Scholten. Ook het boek Roof dat de historicus Gerard Aalders in 1999 gepubliceerd had bevatte veel informatie hierover.     De historicus Peter Klein had in een enkele zin in het rapport van de Commissie Van Kemenade de essentie van het gebeurde samengevat: \u2018Oordelen over het naoorlogse vermogensrechtsherstel is zo gezien oordelen over Nederland en zijn natie.\u2019  Het CJO reageerde dat er geen berekening aan het door de Van Kemenade commissie voorgestelde bedrag ten gronde lag. Het verzocht het accountantsbureau Paardekooper & Hoffman op basis van de commissie rapporten een meer reeele berekening te maken. Die kwam uit op bedragen tussen 750 miljoen en 2.2 miljard gulden.  Bespreking in de Tr\u00eaveszaal   Op 16 februari 2000 vond in de Tr\u00eaveszaal in Den Haag een bespreking plaats tussen enerzijds de ministers Kok, Zalm en Borst vergezeld door een aantal ambtenaren en anderzijds de vertegenwoordigers van het CJO.GebaarDaarbij was ook een waarnemer namens de Nederlandse Joodse gemeenschap uit Israel aanwezig. De sfeer was slecht. Kok zei dat de Joodse gemeenschap moest aanvaarden wat de prominente leden van de Van Kemenade commissie hadden aanbevolen. Dat was immers in Nederland gebruikelijk.   De CJO-vertegenwoordigers zeiden dat ze geen \u2018gebaar\u2019 zonder berekeningsgrondslag wilden. Het werd niet luid gezegd, maar op de achtergrond speelde dat als de restitutieaffaire onderwerp van de internationale discussie zou worden beide kanten daar niet wel bij zouden varen.   Aan het eind van de meeting werd besloten dat verdere gesprekken tussen  het CJO en het Ministerie van Financien zouden worden gevoerd. Kok vertrok en schudde slechts de hand van \u00e9\u00e9n van de CJO-vertegenwoordigers. Dit werd hem door de anderen zeer kwalijk genomen. Dit incident kwam veelvuldig in de interviews die ik met de betrokkenen vele jaren later had  ter sprake.Humanitaire doelenTen slotte werd overeenstemming bereikt over een bedrag van 400 miljoen gulden, waarvan 50 miljoen voor buitenlandse humanitaire doelen. De Nederlandse regering stelde terecht dat er een tegemoetkoming  was betaald maar dat dit bedrag geen schadevergoeding betrof. Het CJO claimde, via een geforceerde berekening, dat dit het opnieuw berekende restitutiebedrag was dat betaald moest worden.   De regering schreef op 21 maart 2000 een brief aan de Tweede Kamer. In de bijgesloten tekst \u2013 die ook Indische tegoeden en betalingen aan Sinti en Roma besprak \u2013 werd spijt uitgesproken en verontschuldigingen aangeboden voor de fouten en tekortkomingen van het naoorlogse rechtsherstel. De regering voegde eraan toe dat zij geen verkeerde bedoelingen veronderstelde bij diegenen die destijds verantwoordelijkheid hadden gedragen.Halve waarheidDat was een halve waarheid want het was al lang duidelijk dat een beduidend gedeelte van wat nu afgekeurd werd destijds opzettelijk gebeurd was.  Op 18 april 2000 werd de regeringsreactie in een overleg van de vaste commissies voor Financien en voor Volksgezondheid, Welzijn en Sport (VWS) van de Tweede Kamer met de Ministers van Financien en van VWS besproken. Het regeringsstandpunt ondervond brede ondersteuning vanuit de Tweede Kamer.  In de Joodse gemeenschap werd in die tijd veel gediscussieerd over de restitutievraagstukken. Critici stelden dat het CJO niet representatief was  voor de meeste Nederlandse Joden. Vrees werd ook geuit dat de publiciteit in de restitutie-materie antisemitisme zou oproepen. De verdeling van het bedrag tussen Joodse organisaties en oorlogsslachtoffers alsmede hun nazaten was een ander onderwerp van groot debat.Verzekeraars, Banken en BeursMet de verzekeraars was in november 1999 een accoord gesloten over een bedrag van 50 miljoen gulden. In begin 2000 werd het CJO het ook met de banken eens over 50 miljoen gulden. De grootste oorlogszondaar, de Amsterdamse beurs wilde niet meer dan 8 miljoen gulden betalen. Het CJO werd door de Stichting Platform Israel, die de Nederlands Joodse gemeenschap in Israel vertegenwoordigde, daarop vrijwel gedwongen om het WJC in te schakelen.   De grote banken die eigenaars van de beurs waren, vreesden nu een mogelijke boycot door regeringsinstellingen in Amerika. Hun vertenwoordigers kwamen daarop met medewerkers van de controller van New York, Alan Hevesi, overeen om een bedrag van 264 miljoen gulden te betalen. Het akkoord tussen de Nederlandse banken, de Amsterdamse beurs en de Joodse vertegenwoordigers werd op 15 juni 2000 in Amsterdam getekend.Hernieuwde aandachtOpnieuw leek het restitutieverhaal voltooid verleden tijd. In november 2008 publiceerde de journalist en historicus Eric Slot echter een artikel in het Historisch Nieuwsblad over hoe de Nederlandse Joden in de oorlog beroofd waren van 20.000 panden.   Slots artikel stelde onder andere dat de Nederlandse makelaars die de geroofde Joodse panden verkocht hadden hierdoor zeer rijk waren geworden. Zij waren ook betrokken bij het witwassen van fout geld. Onder hun klanten waren firma\u2019s die voor de Duitsers werkten, collaborateurs, banken en gemeenten. Het rechtsherstel op dit gebied had in een onbekend aantal gevallen gefaald. Als zijn bevindingen juist zijn, betekent dit dat belangrijke delen van de conclusies van de commissie Kordes over dit onderwerp onjuist waren.  In de Joodse gemeenschap in Nederland en Israel zijn er plannen om het rechtsherstel van onroerend goed door experts te laten onderzoeken. De Nederlandse regering had in haar brief aan de Tweede Kamer over de restitutie in 2000 geschreven dat \u201chet boek over dit verleden nooit gesloten mag worden.\u201d De nieuwe onderzoeken zullen wellicht vele bladzijden aan dit boek toevoegen.",
      "time": "4 juni 2010, 16:28",
      "timeofday": "16:28",
      "title": "Blijf discussi\u00ebren over rechtsherstel Joden na de oorlog",
      "year": 2010
    },
    {
      "category": "Buitenland",
      "count": 52,
      "day": 23,
      "href": "http://www.volkskrant.nl/buitenland/van-minuut-tot-minuut-vrijwel-heel-tripoli-veroverd-kaddafi-nog-zoek~a2860602/",
      "month": 8,
      "text": "23:45 uur:Hierbij sluiten we het liveblog voor vandaag af. Het belangrijkste nieuws is uiteraard ook de hele nacht op deze site te volgen.23:28 uur:@feb17libyaTwittert een fotocompilatievan feestelijkheden in Tripoli en Benghazi. 'Het lijkt alsof het \u00e9\u00e9n en dezelfde locatie is'.23:19 uur:Colonel Ahmed Bani, militair woordvoerder van de rebellen, heeft tegen Al-Arabya gezegd dat rebellen in een hevig gevecht verwikkeld zijn met pro-Kaddafi-troepen in de zuidelijke woestijnstad Sabha.23:01 uur:Mahmud Jibril, de premier van de Nationale Overgangsraad (NTC) heeft gezegd dat de  politieke transitie van Libi\u00eb per direct begint.22:58 uur:De rebellen melden nu dat zij heel Tripoli in handen hebben. Het veroveren van de rest stad ging gemakkelijk, nadat vanmiddag het hoofdkwartier van Kaddafi in beslag werd genomen.22:52 uur:Libi\u00eb heeft de grootste olievoorraad van Afrika. Welke landen kunnen daar straks van profiteren, als de opstandelingen aan de macht zijn? De rebellen hebben een voorkeur voor de landen die hen hielpen Kaddafi te verdrijven. 'We hebben geen problemen met Italiaanse, Franse en Engelse bedrijven', zegt Abdeljalil Mayouf, woordvoerder van het door de rebellen geleide oliebedrijf Agoco. 'Wel hebben we onze bedenkingen bij China, Brazili\u00eb en Rusland.'Lees hier het verslagvan Marjolein van de Water, uit de Volkskrant van morgen.22:45 uur:Het is inmiddels donker in Tripoli, en ook een stuk stiller geworden, melden veel verslaggevers ter plaatse.22:36 uur:Een woordvoerder van de rebellen heeft tegen Al-Jazeera gezegd dat het hoofdkwartier van de rebellen binnen twee dagen van Benghazi naar Tripoli zal worden verhuisd.22:30 uur:De VS, Frankrijk, Itali\u00eb, Groot-Brittanni\u00eb, Turkije en Qatar zijn de landen die morgen met de Overgangsraad om tafel gaan zitten om te kijken hoe ze met behulp van fondsenwerving de economie van Libi\u00eb weer op de rails kunnen krijgen.22:21 uur:De website van de NOS heeft eenfilmpje geplaatstmet satellietbeelden van gisteren, waaruit valt op te maken dat het hoofdkwartier van Kaddafi al flink beschadigd was door NAVO-bombardementen.22:11 uur:Ook Libanon erkent nu officieel de Libische Overgangsraad. Eerder vandaag deden ondermeer Nigeria, Irak, Marokko, Bahrein en Griekenland dat al.22:03 uur:De Libische overgangsregering houdt morgen in Quatar een internationale conferentie voor fondsenwerving, zo heeft Mahmoud Jibril, de 'president' van de rebellen, zojuist bekend gemaakt. Dat meldt Reuters.21:53 uur:De Venezolaanse president Hugo Chavez heeft gezegd dat hij Kaddafi zal blijven erkennen als de legitieme leider van Libi\u00eb. Hij sprak solidariteit uit met de 'gebombardeerde'\u00a0 bevolking van het noord-Afrikaanse land. Daarmee doelde hij op de NAVO-acties die bedoeld zijn om de rebellen bij te staan.21:45 uur:Het bericht dat het hoofdkwartier van Kaddafi veroverd is, behoeft wat nuancering. Het complex Bab al-Azizyah is boven de grond onder controle, maar hoe het met de vele ondergrondse gangen zit, weet niemand. Het is dus ook niet uitgesloten dat Kaddafi zich daar nog ergens schulhoudt.21:33 uur:Het Rixos Hotel, waar de meeste buitenlandse correspondenten zitten, is volgens de berichten van de verslaggevers nog steeds niet in handen van de rebellen, hoewel er vlak in de buurt al wel gefeest wordt.21:22 uur:Het pro-Kaddafi-elevisiestation Al-Uruba TV zendt programma's uit waarbij mensen uit Irak en Syri\u00eb naar de uitzending bellen om hun steun voor de Libische leider uit te spreken, meldt de BBC. Ook worden Iraakse oorlogsliederen afgespeeld.21:07 uur:Hoewel Kaddafi dus nog steeds spoorloos is, wordt er al druk gediscussieerd over waar hij berecht moet gaan worden. Hany Hassan Soufrakis, een woordvoerder van de rebellen, vindt dat het Libische rechtssysteem nog niet sterk genoeg is om Kaddafi goed te kunnen berechten, en dat het beter is om hem in Den Haag terecht te laten staan.20:59 uur:Courtenay Griffiths, een advocaat die de voormalige president van Liberia Charles Taylor heeft verdedigd, zegt tegenover de BBC dat het vier tot vijf jaar kan duren voordat een rechtzaak van het internationaal strafhof ICC tegen Kaddafi op gang komt. Gesteld dat hij levend gevangen wordt, natuurlijk, want hij is op dit moment nog spoorloos.20:51 uur:Volgens de rebellen die zeggen de havenstad Ras Lanuf in handen te hebben gekregen, zijn de olieraffinaderijen die er staan niet beschadigd geraakt bij de gevechten.20:44 uur:De Libische rebellenregering, de Nationale Eenheidsraad, is nu nog gestationeerd in Benghazi. Maar ze maken zich op om te verhuizen naar Tripoli, nu de rebellen het overgrote deel van de hoofdstad in handen hebben.20:37 uur:Volgens CNN is een journalist van Al-Jazeera, wiens naam niet genoemd wordt, neegeschoten tijdens het filmen van een vuurgevecht tussen rebellen en Kaddafi-troepen in Tripoli.20:31 uur:De compound van Kaddafi lijkt dus te zijn gevallen.Lees hier meer informatie over Bab-al-Azizyah.20:20 uur:Rebellen beweren dat ze de haven Ras Lanuf in handen hebben gekregen, maar pro-Kaddafi televisiestation Ul Urubah zegt dat regeringstroepen de rebellen er juist hebben verdreven.20:11 uur:Ibrahim Dabbashi, voormalig afgevaardigde van de VN in Libi\u00eb, zegt dat de rebellen twee zoons van Kaddafi gevangen hadden genomen, maar dat zij hebben weten te ontsnappen. Hij wijt dat aan gebrek aan ervaring en militaire opleiding bij de rebellen. 'Ze hebben geen training gehad op het gebied van beveiliging en bewaking.'20:08 uur:De Italiaanse premier Berlusconi heeft donderdag in Milaan een ontmoeting met rebellenleider Mahmoud Jibril. Jibril wordt beschouwd als de premier van de Libische overgangsregering. Itali\u00eb is voor een belangrijk deel afhankelijk van Libische gasleveringen, en stond op goede voet met het regime van Kaddafi.19:54 uur:Er wordt geschoten in het Rixos Hotel, waar de Libische regering buitenlandse correspondenten ondergebracht heeft. Journalisten melden dat zij zich op hogere verdiepingen in veiligheid moesten brengen.19:50 uur:Het complex van Kaddafi is naar verluidt volledig ingenomen, maar van de Libische leider of zijn familieleden is nog geen spoor.19:41 uur:Ook Zwitserland zou op korte termijn miljoenen euro's aan tegoeden willen vrijgeven.19:35 uur:De Verenigde Staten willen in de komende dagen tussen de 1 en de 1,5 miljard dollar aan bevroren Libische tegoeden gaan vrijgeven. Dat heeft een woordvoerder van het Amerikaanse ministerie van Binnenlandse Zaken bekendgemaakt.19:25 uur:Secretaris-generaal van de VN Ban Ki-moon heeft in een telefonisch gesprek met oppositieleider Mustafa Abdel-Jalil aangedrongen op aansluiting van Libi\u00eb bij de VN.19:18 uur:Er is versterking voor de rebellen onderweg, meldt Al-Jazeera. Honderden oppositiestrijders hebben Misurata verlaten en zijn op weg naar Tripoli. In Zlitan werden ze kort tegengehouden door pro-Kaddafi-troepen.19:09 uur:El-Gamaty denkt dat Kaddafi in Tripoli is, of op zijn minst daar ergens in de buurt. 'Vroeger of later zal hij worden gevonden. Hopelijk levend, dat is de uitkomst die wij willen, maar als hij zich verzet zal hij worden gedood.'19:06 uur:Volgens woordvoerder van de Rebellen Guma el-Gamaty zijn de beelden van opstandelingen die op de gouden vuist in het complex van Kaddafi klimmen, enorm symbolisch voor de tegenstanders van de Libische leider. El-Gamaty zegt dat tegenover de BBC.18:55 uur:Volgens Al-Arabya zijn de rebellen bezig de woning van Kaddafi kamer voor kamer te doorzoeken. De Libische leider noch zijn familieleden zijn ergens in het complex waar de woning staat aangetroffen.18:51 uur:De BBC heeftvideobeeldenvan rebellen die het Bab al-Azizyah-complex zijn binnengedrongen, en op een standbeeld van Kaddafi klimmen.18:43 uur:Al-Urubah TV, het enige televisiestation dat nog in handen is van Kaddafi, meldt dat aanhangers van de Libische leider nog steeds op weg zijn naar Tripoli om het op te nemen tegen de rebellen.18:35 uur:Dabbashi zegt ook dat de rebellen willen dat Kaddafi in Libi\u00eb berecht wordt, en dus niet door het Internationaal Strafhof in Den Haag.18:32 uur:De Libische afgevaardigde van de Verenigde Naties Ibrahim Dabbashi heeft gezegd dat hij verwacht dat heel Libi\u00eb in de komende 72 uur bevrijd zal worden.Dat meldt Reuters.18:29 uur:Een van de rebellen heeft tegen een CNN-verslaggeefster gezegd dat de gevechten in het Bab al-Azizyah-complex voorbij zijn. De compound van Kaddafi zou zijn veroverd.18:22 uur:Al-Jazeera heeft foto's getoond van rebellen die het complex van Kaddafi zijn binnengedrongen en aan het voetballen zijn met het hoofd van een standbeeld van Kaddafi.18:11 uur:De gevechten in Bab al-Azizyah, het compound van Kaddafi, duren nog steeds voort. Het compound omvat een kilometersgroot gebied, waardoor de gevechten langere tijd in beslag kunnen nemen.18:05 uur:Aan het rijtje van landen die de Libische rebellen offici\u00ebel erkennen kunnen we nu ook        Nigeria toevoegen. De afgelopen uren deden ondermeer Irak, Marokko, Bahrein en Griekenland dat ook al.17:59 uur:Ondertussen hebben de rebellen hun vlag gehesen boven het huis van Kaddafi. Dat moet toch op zijn minst een grote symbolische tegenslag voor de Libische leider zijn.17:56 uur:De Franse president Sarkozy en zijn Amerikaanse ambtsgenoot Obama hebben zojuist aangegeven dat zij willen dat er op korte termijn een internationale conferentie in Parijs wordt gehouden over internationale steun voor Libi\u00eb, meldt Reuters.17:51 uur:Meer over het Nederlandse model dat in Tripoli van een balkon viel en nu in coma ligt. Volgens geruchten is ze een vriendin van \u00e9\u00e9n van de zonen van Kaddafi.Lees hier meer over het incident.17:44 uur:CNN meldt dat de rebellen ook een aantal wapens van de pro-Kaddafi troepen hebben weten mee te nemen uit het huis van de Libische leider.17.37 uur:Volgens een verslaggever van Al Jazeera zijn de rebellen van twee kanten het hoofdkwartier binnengedrongen. Er rijden al mensen in vreugde rond, 'Allahu Akbar' schreeuwend.17.35 uur:De val van Bab al-Azizyah, de compound van Kaddafi zou van grote symbolische betekenis zijn. Jarenlang was het het politieke hoofdkwartier van Kaddafi, maar ook zijn belangrijkste huis in de hoofdstad Tripoli.Lees hier meer over de compound.17.34 uur:De Verenigde Staten denken nog steeds dat Kaddafi in Libi\u00eb is.17.29 uur:Ook melden de rebellen nu de controle te hebben over Ras Lanuf, zegt persbureau AFP.17.27 uur: Bronnen melden nu aan Al Jazeera dat de rebellen zich toegang hebben verschaft tot het huis van Kaddafi in het Bab al-Azizyah-complex.17.26 uur:Met het gevaar dat dit liveblog zich gaat herhalen: Van Muammar Kaddafi nog altijd geen spoor.17.24 uur:Overigens is het hoofdkwartier van Kaddafi, Bab al-Azizyah zes vierkante kilometer groot. Het doorbreken van \u00e9\u00e9n poort betekent dus niet dat het gehele gebied is veroverd.17.22 uur:Het Pentagon houdt de plekken waar Libi\u00eb chemische wapens zou hebben opgeslagen, nauwlettend in de gaten.17.20 uur:De rebellen zouden via de oostelijke poort de compound zijn binnengedrongen,meldt CNN.17.19 uur:Ook volgens het Pentagon hebben de rebellen het merendeel van Tripoli in handen, maar is de situatie 'veranderlijk'.17.17 uur:De Wereldomroep weet meer over de Nederlandse vrouw die gewond is geraakt. Het gaat om het oud-fotomodel Talitha van Zon.Dit schrijft de Wereldomroep:'Hoe Talitha er precies aan toe is, is niet bekend. Ze zou geen botbreuken hebben, wat er mogelijk op wijst dat de val niet al te diep is geweest. Onduidelijk is of Talitha is gesprongen, geduwd of gevallen.'Van Zon zou in Libi\u00eb zijn op uitnodiging van \u00e9\u00e9n van de zoons van Kaddafi, Mutassim. Zij kent hem van hun gezamenlijke tijd in Londen.17.15 uur:Dit meldt het ANP zojuist.Een 39-jarige Nederlandse vrouw is in de Libische hoofdstad Tripoli zwaargewond geraakt na een val van een balkon van een hotel. Dat zei een woordvoerder van het Nederlandse ministerie van Buitenlandse Zaken na berichtgeving door de Wereldomroep.'We zijn druk doende met onze contacten in Tripoli om erachter te komen hoe haar situatie is, om haar zo aan te bieden consulaire bijstand te verlenen', aldus de woordvoerder.17.14 uur:Ook op het vliegveld wordt nog steeds hevig gevochten, meldt CNN.17.13 uur: De rebellen stuiten nu op weinig verzet, meldt Reuters.17.10 uur: Persbureau Reuters meldt nu dat rebellen van binnenuit de compound uit blijdschap in de lucht schieten. Er zou hevig verzet zijn geboden door de Kaddafi-loyalisten maar dat zou nu zijn gestopt.17.08 uur:Dikke rookwolken stijgen op vanuit het gebied waar het hoofdkwartier van Kadaffi staat.17.06 uur:Een verslaggever van Al Jazeera benadrukt nog maar eens dat het niet veilig is in Tripoli. De strijd concentreert zich nu om Bab al-Azizyah, maar in de rest van de stad zijn nog overal sluipschutters. De verslaggever moest zelf ook wegduiken toen het gefluit van langsvliegende kogels klonk.17.05 uur:Ook al weten de rebellen de compound binnen te dringen, dan nog hoeft de strijd niet voorbij te zijn. Onder het complex zijn heel tunnels naar veel delen van de stad. Dan nog kan het dus nog een kat-en-muis-spel worden.16.54 uur:Het valt te verwachten dat het enige tijd duurt voordat de rebellen heel Tripoli in handen hebben. Dat zegt Catherine Ashton.16.49 uur:Wie is nu Saif al-Islam, de man die vandaag zoveel stof doet opwaaien. Leeshierons verhaal.16.47 uur:Ashton stelt verder dat de Nationale Overgangsraad hulp heeft gevraagd bij het voorbereiden van verkiezingen in Libi\u00eb.16.43 uur:Catherine Ashton, degene die verantwoordelijk is voor het gezamenlijke buitenlands beleid van de EU, heeft in een persconferentie verklaard dat de rebellen nog steeds zo'n tachtig procent van Tripoli in handen hebben. Dat is ruwweg hetzelfde percentage als gisteren.16.38 uur:Nog meer over het telefoontje van Kirsan Iljoemzjinov met Kaddafi. De Rus zou hem aan de lijn hebben gekregen via Mohammed, de zoon van Kaddafi. Over die zoon gaan ook allerlei geruchten, dat hij door de opstandelingen gedood, dan wel gevangen genomen zou zijn. Niets hiervan is echter bevestigd.16.32 uur:Meer weten over Bab al-Azizyah, het hoofdkwartier van Kaddafi?Je leest het hier.16.24 uur:Ook Al Arabiya meldt nu dat de rebellen de eerste poort van Bab al-Azizyah, het hoofdkwartier van Kaddafi, doorbroken.16.18 uur:De Russische functionaris Kirsan Iljoemzjinov heeft met Kaddafi gesproken via de telefoon. Volgens Iljoemzjinov is Kaddafi in Tripoli en zal hij blijven vechten tot het eind. Iljoemzjinov is voorzitter van de wereldschaakbond (FIDE) en is een vriend van Kaddafi. Op 12 juni speelden zij samen een potje schaak. Het was het laatste publieke optreden van Kaddafi.16.16 uur:Nog drie Arabische landen hebben vandaag hun steun uitgesproken voor de rebellen; te weten Oman, Irak, en Bahrein. Opvallend, want zowel in Oman als in Bahrein hebben de leiders het niet zo op een oppositie die zich gaat roeren.16.09 uur:Officieel zijn er geen buitenlandse troepen op de grond in Libi\u00eb, maar er komen steeds meer berichten dat er wel degelijk commando's van verschillende NAVO-landen helpen bij de strijd. Ook de Guardian meldt nu dat er Britse soldaten en ex-SAS-leden helpen bij de planning van de aanvallen. Van offici\u00eble zijde wordt dat nog altijd ontkend.16.03 uur:Volgens CNN ontvluchten veel mensen Tripoli. De situatie is de stad is onoverzichtelijk en gevaarlijk.16.02 uur: Een verslaggeefster van Al Jazeera is nu bij de rebellen in Tripoli, die op een paar honderd meter staan van Bab al-Azizyah, het hoofdkwartier van Kaddafi. Volgens de verslaggeefster heeft de NAVO inmiddels bevestigd dat ze de compound hebben gebombardeerd. De zware muren die het complex omgeven zouden zijn vernietigd. Andere rebellen zouden aan de poorten staan. Het complex wordt van meerdere kanten aangevallen, meldt de verslaggeefster.De opmars zou even zijn gestuit door sluipschutters, maar die zouden ook zijn uitgeschakeld.16.01 uur:Ook vlakbij het vliegveld van Tripoli is nu hevig geweervuur te horen, meldt CNN.15.57 uur:Zowel de NAVO als de Nationale Overgangsraad zeggen nu dat het pakken van Kaddafi geen prioriteit meer heeft. 'Hij is geen doelwit voor ons', zei een militaire woordvoerder van het bondgenootschap dinsdag.De woordvoerder zei ook niet te weten waar Kaddafi zich nu bevindt. 'Maar dat doet er ook niet meer toe. Kaddafi speelt geen rol meer. Hij is hooguit van symbolische waarde voor zijn aanhangers.'En ook Soufrakis van de overgangsraad zei tegen de BBC: 'Hem pakken zal een hoop mensen in staat stellen om in het reine te komen met hun gevoelens... maar om eerlijk te zijn, om hem te hebben of om hem niet te hebben, hem te pakken of hem niet te pakken, het is lood om oud ijzer. Ik denk dat het belangrijker is dat we doorgaan met onze levens.'15.51 uur:De woordvoerder van de Nationale Overgangsraad Hany Hassan Soufrakis heeft gereageerd op de ontsnapping van Saif al-Islam Kaddafi gisteravond: 'Hij was gearresteerd en kennelijk is hij ontsnapt. Dat is de informatie die we krijgen. Om te eerlijk, het is een vernedering', zei hij tegen de BBC.15.41 uur:Meer over de tunnels onder Libi\u00eb. Een Britse ingenieur die werkzaam is geweest in Tripoliheeft tegen Channel 4 gezegddat er wellicht een tunnel loopt vanuit het hoofdkwartier van Kaddafi naar het vliegveld. Een jaar geleden zouden er plannen zijn geweest om onder de snelweg een ondergrondse weg aan te leggen, zodat militaire voertuigen snel en zonder verkeersoverlast het vliegveld konden bereiken.Het bedrijf waar de ingenieur voor werkte won de opdracht niet, maar 'gezien de tijd die is verstreken en de importantie van het project, zou de weg nu best af kunnen zijn'.De tunnel zou in dat geval 26 kilometer lang zijn.15.37 uur:Het is nog steeds niet duidelijk hoe Saif al-Islam gisteren vrij door Tripoli kon lopen, terwijl de Overgangsraad beweerde dat hij gevangen zat. Het heeft de geloofwaardigheid van de raad in elk geval geen goed gedaan. De vraag blijft of hij wel ooit heeft vastgezeten, of dat hij wellicht zijn bewakers heeft omgekocht en zo kon ontsnappen.15.34 uur:Er zijn zorgen over hoe het verder moet als de troepen van Kaddafi definitief verslagen zijn. De rebellen zijn ver van een homogene groep. De anti-Kaddafi-strijders zijn onderling hevig verdeeld; seculiere en moslimstrijders vechten nu samen, maar hoe gaat dat straks? Ook lopen de scheidslijnen tussen verschillende stammen, en tussen Oost- en West-Libi\u00eb.15.30 uur:Ook het televisiestation van de rebellen meldt dat er nu gevechten zijn in de compound Bab al-Azizyah. Anti-Kadaffi-strijders zouden via \u00e9\u00e9n poort het complex zijn binnengedrongen. De NAVO bombardeert het complex nog steeds.15.29 uur:Al Jazeera laat intussen live-beeldenzien van de strijd. Rookpluimen stijgen op, geweervuur is te horen.15.25 uur:Ook Guardian-journalist Luke Harding beschrijft de zware gevechten rondom Bab al-Azizyah.Hij meldt vanaf zijn balkon terwijl hij dekking zoekt:'Het mortiervuur komt van de kant van de rebellen en regent neer op Bab al-Azizyah. Het is me niet duidelijk of dit een gevecht is of dat ze het gewoon verpulveren. Het is een Stalingrad-achtig bombardement op dit moment. De sfeer is extreem gespannen, maar de rebellen lijken de overhand te hebben.'15.24 uur:Bij de gevechten rondom het hoofdkwartier van Kaddafi zijn al veel slachtoffers gevallen. De troepen van de Libische kolonel geven zich niet over en vechten hard terug.15.16 uur:Het is het hoofdkwartier van Kaddafi's troepen, een 'compound' in het hart van Tripoli. Een complex van grote strategische, militaire, politieke en sympbolische betekenis; Bab al-Azizyah, Kaddafi's Pentagon, is het belangrijkste doelwit van de rebellen. Leeshierons artikel.15.15 uur:Terwijl menige Libische ambassade in het buitenland van het Kaddafi-bewind is 'overgelopen' naar de rebellen, lijken ze het bij de Libische ambassade in Benin niet te weten: in de tuin van de diplomatieke vertegenwoordiging in het Afrikaanse land wapperde dinsdag nog de oude groene vlag van de oude regering.Op het dak van het ambassadegebouw daarentegen prijkte de rood-zwart-groene vlag van de opstandelingen. Ambassadepersoneel weigerde desgevraagd uitleg te geven over de ongebruikelijke situatie.15.10 uur:Volgens een Al Jazeera-verslaggever bombardeert de NAVO het hoofdkwartier van Kaddafi.15.07 uur:De NAVO heeft aangekondigd dat er snel een top zal worden georganiseerd om de toekomst van Libi\u00eb en de rol hierin van het bondgenootschap te bespreken.14.59 uur:Ook het radio-station van de Libische rebellen meldt nu dat \u00e9\u00e9n van de toegangspoorten naar het hoofdkwartier van Kaddafi is handen van opstandelingen is.14.55 uur:Moeite om uit elkaar te houden waar in Tripoli wordt gevochten en waar wat ligt? Bekijk dandezekaart.14.51 uur:De BBC laat ondertussen een burger aan het woord, die net naar een markt in Tripoli is geweest. Dat laat zien dat het in sommige wijken wel rustig is.14.48 uur:Deze nieuwevideovan AP laat zien hoe hevig er momenteel wordt gevochten door heel Tripoli.14.47 uur:Ook Reuters meldt nu dat er zeer zwaar gevochten wordt om het hoofdkwartier van Kaddafi.14.43 uur:Een verslaggever van Al Jazeera staat in de buurt van het hoofdkwartier van Kaddafi. Er klinkt enorm veel geweervuur en explosies.14.40 uur:Leeshierons stuk over waarom Kaddafi niet langer een doelwit van de NAVO is.14.35 uur:Al Jazeera meldt nu ook dat sommige rebellen de buitenste poorten van het hoofdkwartier van Kaddafi zijn binnengedrongen. Het Bab al-Aziziya lijkt nu de belangrijkste plek te zijn, waar in Tripoli om wordt gevochten.14.33 uur:Het is overduidelijk dat het Kaddafi-regime 'veel sleutelplekken' in het land heeft verloren, aldus de NAVO. Ook geeft de organisatie aan 'mogelijk' een rol te zullen spelen in de post-Kadaffi periode.14.27 uur:Al Jazeera meldt dat de oostelijke troepen van Kadaffi zich terugtrekken richting Sirte, de geboortestad van de kolonel.14.25 uur:Saif al-Islam heeft nogmaals herhaald dat zijn vader nog steeds in Tripoli is. Tot nu toe kan niemand bevestigen wat de actuele verblijfplaats van Kaddafi is. Ook de NAVO heeft geen idee waar Kaddafi is, maar 'weet niet zeker of dat er echt toe doet'. Kaddafi is dan ook geen doel op zich voor de NAVO.14.24 uur:De NAVO stelt dat een groot deel van de militairen van Kaddafi zijn overgelopen of gedeserteerd.14.22 uur:BBC-verslaggever Rupert Wingfield meldt dat de rebellen nu de overhand hebben in west-Tripoli. Volgens hem rijden colonnes vol rebellen de stad in.14.19 uur:De NAVO zal gebouwen en installaties van Kaddafi blijven bombarderen, zolang hij geweld tegen de bevolking blijft gebruiken. Dit stelt kolonel Lavoie tijdens de persconferentie.14.16 uur:De Libische rebellen melden de inname van de oliehaven Ras Lanuf. De rebellen zouden nu de buitenwijken van de oostelijke stad Bin Jawad hebben bereikt.14.14 uur:Leeshierons geactualiseerde artikel over de strijd in Tripoli. Waar wordt gevochten?14.12 uur:Volgens de NAVO is de troepenmacht van Kaddafi 'ernstig verzwakt'.14.09 uur:Reuters meldt dat de Libische rebellen het hoofdkwartier van Kaddafi helemaal hebben omsingeld. Wordt dit een beslissend moment?14.07 uur:Kolonel Roland Lavoie, die de leiding heeft over de NAVO-missie geeft nu een persconferentie. De NAVO zal ook in de toekomst geen grondtroepen inzetten. 'We zullen druk blijven zetten, totdat het Libische volk veilig is'.14.05 uur:John McCain, voormalig presidentskandidaat voor de VS zegt over de Libische situatie. 'Nu we militair gezegevierd hebben, de grote opgave is om een democratie op te bouwen.' Het kostte de VS 100 jaar en een bloedige burgeroorlog, voordat het besliste 'wat voor land we willen zijn.'14.00 uur:De NAVO heeft zojuist bevestigd dat het vliegtuigen inzet boven Tripoli, maar wil niet bevestigen of ze ook betrokken zijn bij een aanval op het hoofdkwartier van Kaddafi.13.58 uur:Rondom het Rixon-Hotel wordt al de hele dag gevochten. De dertig tot veertig buitenlandse journalisten die er verblijven kunnen het hotel niet verlaten.13.53 uur:Een woordvoerder van de rebellen meldt aan CNN dat de strijders het hoofdkwartier van Kaddafi aanvallen.13.51 uur:Reuters meldt dat er nu hevig wordt gevochten bij het Rixon-hotel waar veel buitenlandse journalisten verblijven.13.49 uur:Niet alleen Sirte, de geboorteplaats van Kaddafi, maar ook de plek Sabha is een plek waar Kaddafi mogelijk kan zijn, mocht hij de hoofdstad hebben verlaten. In het zuidelijk Sabha, dat midden in de Libische woestijn, ligt de eigen luchthaven van Kaddafi.13.41 uur:Een woordvoerder van de Nationale Overgangsraad noemde het nieuws over Saif al-Islam 'een teleurstelling.' Volgens deze Hany Hassan Soufrakis heeft de raad een speciale brigade opgericht die de ministeries en overheidsgebouwen in Tripoli moet beschermen, wanneer de stad definitief in handen van de rebellen valt.13.36 uur:James Blaye van Al Jazeera is vlakbij het hoofdkwartier van Kaddafi.\u00a0 Volgens hem gaan er geruchten dat NAVO-vliegtuigen hier vandaag bombardementen hebben uitgevoerd. Ook zouden sommige Kaddafi-troepen rondrijden met de rebellenvlag om mensen in verwarring te brengen.13.32 uur:Amnesty International vreest dat 'gewone burgers vast komen te zitten in het geweld.' Volgens Hassiba Sahraoui 'zien we al sinds februari een patrioon van geweld en misbruik van het internationaal recht. Burgers worden niet beschermd maar aangevallen.'13.28 uur:De NAVO ondersteunt de rebellen met meer dan bommen alleen. Leeshierons stuk.13.23 uur:'Er komt zeker rook vanuit het hoofdkwartier van Kaddafi', aldus een verslaggever van Al Jazeera. Het is niet duidelijk wie of wat die rook veroorzaakt.13.21 uur:Gisteravond zouden 2.000 strijders vanuit Misrata naar Tripoli zijn gekomen ter versterking van de rebellen. Dat meldt The Guardian-verslaggever Julian Borger.13.19 uur:De Duitse minister van Buitenlandse Zaken, Westerwelle, heeft opgeroepen om zo snel mogelijk tot een VN-resolutie te komen om de Libische tegoeden die nu bevroren zijn, vrij te geven.13.16 uur:Vergeet niet hoe belangrijk olie en gas zijn voor Libi\u00eb. Het land beschikt over enorme voorraden. Wie de olievelden controleert, heeft het voor het zeggen. Met het geld dat met de olie wordt verdient kan het land worden opgebouwd.13.14 uur:Nigeria heeft Kaddafi ook opgeroepen om te vertrekken. Volgens het land zijn\u00a0 de rebellen nu het wettelijk gezag van het land.13.10 uur:De rebellen hebben nu ook Ageila onder controle, in het oosten van Libi\u00eb. Ze zijn nu op weg naar de oliehaven van Ras Lanuf.13.03 uur:Een verslaggever op Al Jazeera meldt dat er nog steeds gevochten wordt in de stad. Enkele minuten geleden zijn er weer zware explosies gehoord in de stad. Het leek te komen van artillerievuur van de kant van de troepen van Kaddafi.13.00 uur:Tijd voor een korte update:Er wordt nog steeds gevochten in Tripoli. Beide partijen claimen het grootste deel van de Libische hoofdstad in handen te hebben, maar de rebellen lijken de overhand te hebben. Er worden zware gevechten gemeld bij het hoofdkwartier van Kaddafi. Ook elders in het centrum van de stad zijn nog gevechten aan de gang. Sluipschutters loyaal aan Kaddafi maken de situatie in de stad nog eens extra gevaarlijk.Het Kaddafi-kamp kreeg vannacht een flinke opsteker. Kadhafi's zoon Saif al-Islam kwam volslagen onverwacht en gezond en wel naar het hotel waar de buitenlandse journalisten verblijven. Hij riep de Libi\u00ebrs op te blijven vechten tegen de rebellen, en zei dat de rebellen in de val waren gelokt.De verschijning van Saif al-Islam was een vernedering voor de rebellen, die wereldkundig hadden gemaakt dat hij door hen was gearresteerd.12.55 uur:Volgens Hany Soufrakis, woordvoerder van de Overgangsraad in Ca\u00efro, gebruiken de aanhangers van Kaddafi op grote schaal verschillende soorten, hallucinerende drugs. Dat zei hij tegen de BBC.12.48 uur:Mustafa Abdul Jalil, voorzitter van de Overgangsraad, heeft een persconferentie gehouden in Benghazi. Daarin benadrukte dat hij vindt dat Kaddafi berecht moet worden voor zijn misdaden. Jalil zei dat iedereen die heeft gediend in het regime van Kaddafi voor een rechtbank zal moeten verschijnen, ook hijzelf.Jalil was minister van Justitie onder Kaddafi voordat hij overliep naar de kant van de rebellen.12.46 uur:Beide partijen claimen het grootste deel van Tripoli in handen te hebben. Maar volgens een verslaggever van Al Jazeera hebben de rebellen de overhand. Slechts in bepaalde gebieden van de stad zijn Kaddafi-getrouwen de baas. Een van die gebieden is het district waar het Rixos-hotel staat. Daar verblijven de meeste buitenlandse journalisten.12.45 uur:Ook Silvio Berlusconi zal een gesprek hebben met Mahmoud Jibril, de nummer twee van de Overgangsraad. Jibril zal woensdag ook al spreken met de Franse president Sarkozy.12.43 uur:De olieprijzen zijn vandaag weer gestegen. Er wordt niet verwacht dat Libi\u00eb zijn olieproductie snel weer op orde heeft.12.37 uur:De situatie bij de ziekenhuizen in Tripoli is 'absoluut verschrikkelijk', meldt BBC-verslaggeefster Karen Graham. Een van die ziekenhuizen ligt precies tussen de twee vechtende partijen. 'De pati\u00ebnten zijn doodsbang, het personeel is doodsbang.'Ook Skynews-verslaggeefster Alex Crawford is bij een ziekenhuis in de stad. Zij twittert dat dokters beide partijen oproepen te stoppen met het aanvallen van de ziekenhuizen.12.31 uur:Er zijn nog steeds zware gevechten in het centrum van Tripoli, meldt een verslaggever van Al Jazeera. Zelf kwamen hij en zijn cameraman onder vuur te liggen van sluipschutters toen ze verslag wilden gaan doen voor de televisiezender. Zij konden net op tijd wegkomen, vertelde hij.Ook vlak bij het hoofdkwartier van Kaddafi zijn nog altijd gevechten aan de gang. De rebellen zouden de compound tot dichtbij zijn genaderd.12.28 uur:De Turkse minister van Buitenlandse Zaken heeft vandaag nog maar eens gezegd dat de NAVO-aanvallen door zullen gaan totdat de veiligheid helemaal is gegarandeerd.Bevroren tegoeden zullen zo veel mogelijk worden vrijgegeven en ter beschikking worden gesteld aan de Nationale Overgangsraad.12.21 uur:Luister hier het audio-verslagvan de Skynews-verslaggeefster Alex Crawford over de hernieuwde gevechten in Tripoli en de situatie bij een ziekenhuis in de Libische hoofdstad.12.14 uur:'Kadhafi is bereid op te stappen'. Dat heeft de Libische leider gezegd tegen Stipe Mesic, een oud-president van Kroati\u00eb met wie hij nauwe banden onderhoudt. Volgens Mesic zei Kadhafi dat vorige week tegen hem. Mesic heeft deze boodschap doorgegeven aan Amerikaanse, Russische en Chinese ambassades in zijn land.Mesic en Kadhafi onderhouden nauwe banden sinds de jaren 70. Toen was Mesic het hoofd van een bouwbedrijf dat appartementen bouwde in Libi\u00eb.Volgens Mesic wil Kadhafi opstappen, en kan er meerpartijensysteem komen in Libi\u00eb. Maar dan moeten de NAVO-acties wel stoppen. Deze boodschap zou het Libische regime via alle mogelijke kanalen bij de NAVO-landen hebben geprobeerd over te brengen.12.11 uur:Een groot gevaar voor de situatie in Libi\u00eb is nu dat er zo enorm veel wapens voor handen zijn in het land. Er zijn ook revolutionaire strijders die nu strijden tegen Kadhafi, maar die niet per se de Nationale Overgangsraad erkennen als gezag. Daarvoor waarschuwt de politiek analist van Al Jazeera.12.10 uur:Ook Bahrein heeft nu de Nationale Overgangsraad erkend als het Libisch gezag.12.05 uur:BBC-verslaggever Matthew Price meldt dat er op enige afstand het Rixos-hotel, het hotel waar bijna alle buitenlandse journalisten verblijven, hevig wordt gevochten. Er is geweervuur te horen en granaten. Price zegt niet te weten van wiens kant het geweld komt.11.56 uur:De Turkse minister van Buitenlandse Zaken heeft verder verklaard dat de bevroren Libische tegoeden zo snel mogelijk zullen worden vrijgegeven.11.51 uur:Ondertussen gaat in Syri\u00eb het geweld tegen de bevolking onverdroten voort. De VN-Mensenrechtenraad heeft dat geweld vandaag veroordeeld. Leeshierwaarom.11.48 uur:En nu heeft buurland Tunesi\u00eb de rebellen erkend. De Tunesische regering verklaarde 'zeer tevreden te zijn met de triomf van de vrije wil van het trotse Libische volk'.11.42 uur:Leeshierons geactualiseerde bericht over de strijd in Tripoli en de explosies die net zijn gehoord rondom het hoofdkwartier van Kadhafi.11.38 uur:De Turkse minister van Buitenlandse Zaken heeft in Benghazi verklaard dat het zeer belangrijk is dat Libi\u00eb als een eenheid blijft bestaan. Ook vindt hij dat een 'democratisch, vrij Libi\u00eb in lijn moet zijn met de wil van het volk.'11.34 uur:Volgens de Britse vice-premier Clegg is het slechts 'een kwestie van tijd', voordat het Kadhafi-regime helemaal is verslagen. Ook noemt hij de merkwaardige verschijning van Saif al-Islam 'geen comeback'.11.31 uur:Het Internationaal Gerechtshof in Den Haag heeft verklaard dat ze nooit officieel bevestigd heeft gekregen dat Saif al-Islam op enig moment in handen van de rebellen was.11.30 uur:Leeshiermeer over de wonderbaarlijke felicitaties van Iran aan de rebellen van Libi\u00eb.11.28 uur:Ook Sky News-verslaggeefster Alex Crawford meldt hevige gevechten in Tripoli. Terwijl ze verscholen zit achter een auto vertelt ze over de tekorten waar het enige nog werkende ziekenhuis van de hoofdstad mee kampt.11.20 uur:Al Arabiya meldt dat er weer zware explosies zijn geweest rondom Bab al-Aziziyah, het hoofdkwartier van Kadhafi. Gisteren werd er ook al gevochten rondom dit complex, wat \u00e9\u00e9n van de mogelijk schuilplaatsen van de dictator is.11.17 uur:Volgens de pro-Kadhafi zender hebben zijn troepen Tripoli nog steeds stevig in handen. 'NAVO-rebellen vluchten weg van de straten van Tripoli en nemen hun intrek in de huizen van burgers', aldus de zender.11.13 uur:Al Jazeera meldt nog steeds hevige gevechten in Tripoli. 'Dit zou wel eens een lange strijd om de stad kunnen gaan worden', aldus een verslaggeefster. 'Dat is anders dan de rebellen zondag dachten.'Ook op de live-beelden zie je diverse grote rookpluimen opstijgen vanuit de stad. Je kunt mortiergeschut en geweerschoten horen op de achtergrond.11.03 uur:Verslaggever Luke Harding van The Guardian is in Tripoli. Volgens hem geeft de plotselinge verschijning van Saif al-Islam de Kadhafi-strijders een psychologische boost. 'Maar ik zie niet in waar ze heen zouden moeten. Ik zie ze niet de stad herveroveren. Het enige wat ze kunnen doen is het zo lang mogelijk uitzingen. Ze hebben veel ammunitie en hebben zich hier op kunnen voorbereiden. Ook hebben ze al die buitenlandse journalisten die opgesloten zitten in het Rixos Hotel.'10.55 uur:Een schip dat 300 buitenlandse vluchtelingen zou ophalen uit Tripoli zal later vertrekken. Dit komt door de slechte veiligheidssituatie in de stad, stelt de Internationale Organisatie voor Migratie die dit co\u00f6rdineert. Oorspronkelijk zou de boot vanmiddag in Tripoli aankomen.10.53 uur:Ook Oman heeft zich onder de almaar groeiende groep landen geschaard die zijn steun uitspreekt aan de rebellen.10.50 uur:De Libische oppositie heeft op televisie jonge Libi\u00ebrs die gevlucht zijn naar Tunesi\u00eb opgeroepen terug te keren naar Tripoli, want 'Tripoli heeft iedere jonge man nodig die er is.'Ook stelt de oppositie dat ziekenhuizen in Libi\u00eb met grote problemen kampen. Er is een groot tekort aan medicijnen en medisch personeel.10.49 uur:De elektriciteit zou het nu weer doen in Tripoli.10.44 uur:Hoewel de Kadhafi-troepen in Tripoli in de minderheid zijn, zijn ze wel beter bewapend en een stuk beter georganiseerd dan de rebellen. Dat verklaart waarom Tripoli nog steeds niet helemaal gevallen is. Ook vandaag gaan de gevechten in de hoofdstad door, waarin net als gisteren het hoofdkwartier \u00e9\u00e9n van de plekken is, waar de strijd zich concentreert.Het is niet duidelijk in hoeverre de weer op vrijen voeten verkende Saif al-Islam de leiding over de resterende Kadhafi-troepen heeft.10.42 uur:Ook The New York Times heeft een uitgebreide reconstructie van de maanden waarin de rebellen toewerkten naar het moment waarop Tripoli in opstand zou komen tegen Kadhafi. Hetverhaalleest als een spannend verhaal vol wapensmokkel, safe houses en geheimen.10.37 uur:Volgens Al Jazeera durven steeds meer twitteraars in Libi\u00eb weer te twitteren onder hun eigen naam. Een teken dat ze niet bang meer zijn voor de repercussies van het Kadhafi-regime.10.33 uur:Frankrijk hoopt dat de NAVO luchtoperaties in Libi\u00eb 'zo snel mogelijk' zullen stoppen. Dat zegt de minister van Buitenlandse Zaken Alain Juppe. Volgens hem is Frankrijk samen met Groot-Brittanni\u00eb verantwoordelijk voor 75-80 procent van de uitgevoerde luchtaanvallen.10.30 uur:Saif al-Islam beweerde gisteravond ook dat zijn vader nog steeds in Tripoli is. Van Kadhafi ontbreekt ieder spoor en niemand lijkt zeker te weten waar de kolonel op dit moment is.10.25 uur:De Libische rebellen hebben op hun televisiekanaal de bewering van Saif al-Islam dat 'hun ruggengraat zou zijn gebroken' fel tegengesproken. 'het maakt niet uit of Said al-Islam op televisiekanalen verschijnt of niet. Het belangrijkste is dat de jeugd van Tripoli de hoofdstad in de komende 48 uur bevrijdt. Het is een kwestie van uren voordat de hele regerende familie wordt opgepakt.'10.19 uur:Het was een wonderbaarlijke verschijning gisteravond. Die van Kadhafi's zoon Saif al-Islam. Leeshiernog eens na, wat er gebeurde.10.14 uur:Ook de Libische oppositie waarschuwt op haar televisiekanaal voor 'huurlingen en scherpschutters' in Tripoli.10.08 uur:Wat betreft Google Maps is hetduidelijk. Daar is de naam van het centrale Groene Plein in Tripoli al veranderd in het door de rebellen omgedoopte Plein van de Martelaren.10.05 uur:'Er is heel veel verwarring op de straten van Tripoli', zegt een verslaggeefster van Al Jazeera. Dat gaat vooral over Sa\u00eff al-Islam, de zoon van Kadhafi, die opeens weer is opgedoken, terwijl hij gevangen zou zitten.10.00 uur:De BBC spreekt met iemand wiens familie in Tripoli woont. 'Er zijn overal scherpschutters. De troepen van Kadhafi blijven maar tegenaanvallen uitvoeren. Op het moment dat je denkt dat jouw wijk bevrijd is, beginnen ze vanaf daken te schieten.'09.52 uur:De rebellen hebben er weer een bondgenoot bij. Ook Iran heeft zijn steun aan de opstandelingen uitgesproken. Het land hoopt dat het 'Libische volk onafhankelijk kan beslissen over de eigen toekomst'.09.48 uur:Volgens NAVO-woordvoerder Col Roland Lavoie is het moeilijk om vast te stellen welke gedeeltes van Tripoli worden gecontroleerd door de rebellen en welke door de troepen van Kadhafi. 'Beiden kanten claimen voortdurend overwinningen, en natuurlijk is duidelijkheid het eerste slachtoffer hierin, omdat we worden gebombardeerd met tegenstrijdige informatie. Ik zou zeggen dat het duidelijk is dat het Kadhafi-regime zijn grip op de hoofdstad heeft verloren.'09.45 uur:Volkskrant-columnist Bert Wagendorp is terug van vakantie. Zijn eerste bijdrage luidt 'Waar is Kadhafi, Sultan van het Herdermatje? Lees hethier.09.40 uur:Verslaggever Matthew Price van de BBC werd vanmorgen wakker in Libi\u00eb. 'Een prachtige ochtend in Tripoli. Afgezien van feit dat de gevechten weer beginnen. Geweerschoten en explosies', schrijft hij op Twitter.09.38 uur:De Italiaanse minister van Buitenlandse Zaken, Frattini, heeft zojuist verklaard dat Itali\u00eb al een akkoord heeft gesloten over samenwerking in het post-Kadhafi tijdperk.09.35 uur:Wie moet de nieuwe leider van Libi\u00eb worden? Ongetwijfeld wordt het iemand die nu een belangrijke rol speelt in de Nationale Overgangsraad. De belangrijkste namen zijn Mustafa Abdel Jalil, Mahmoud Jabril en Ali Tarhouni. Leeshierons stuk, waarin we hen beschrijven.09.30 uur:Welke geheime rol speelde het Britse leger om de rebellen te helpen? Lees het inditstuk van The Daily Telegraph.09.20 uur:Vandaag wordt vooral ten westen van Tripoli nog fel gevochten tussen de rebellen en aanhangers van Kadhafi. Ook in Tripoli zelf zijn bepaalde delen nog in handen van getrouwen van de kolonel. Net als gisteren is het hoofdkwartier van Kadhafi de plek waar de schermutselingen het hevigst zijn.09.06 uur:Het is misschien wel het verwarrendste bericht van de afgelopen dagen. De arrestatie, vrijlating, arrestatie en toch weer vrij rondlopende Saif al-Islam. Leeshierhoe het precies zit.09.00 uur:Ook gisteren hielden we heel de dag een liveblog bij. Lees hethierterug.Volg de Volkskrant op TwitterWord vriend van de Volkskrant op Facebook",
      "time": "23 augustus 2011, 09:00",
      "timeofday": "09:00",
      "title": "Van minuut tot minuut: Vrijwel heel Tripoli veroverd; Kaddafi nog zoek",
      "year": 2011
    },
    {
      "category": "Economie",
      "count": 50,
      "day": 30,
      "href": "http://www.volkskrant.nl/economie/presentatie-aanbevelingen-uit-brussel-van-minuut-tot-minuut~a3263136/",
      "month": 5,
      "text": "Vandaag kreeg Nederland uit Brussel te horen of het Lenteakkoord voldoende is om aan de Europese begrotingsnormen te voldoen in 2013. De Europese Commissie (EC) gaf complimenten voor het begrotingsakkoord, maar was ook kritisch. Volgens de Commissie is de conceptversie van het akkoord te vaag om de effecten ervan te kunnen beoordelen. De aanstaande verkiezingen brengen bovendien 'substanti\u00eble uitvoeringsrisico's' met zich mee.Uit de hele analyse van de Commissie over de Europese economie\u00ebn bleek dat Spanje het zorgenkindje van Europa is geworden. Het land staat op \u00e9\u00e9n in de lijst van economisch zwakke landen die hervormingen moeten doorvoeren. Lovende woorden waren er voor Duitsland en Bulgarije. Minister\u00a0Jan Kees de Jager van Financi\u00ebn zag het rapport uit Brussel als een steun in de rug. Nederland kreeg 'een dikke voldoende', aldus De Jager. Er waren evenwel ook kritische geluiden te horen.Lees hieronder een verslag van de presentatie van de bevindingen uit Brussel en de reacties; van minuut tot minuut.19.41 uur:De onrust over de financi\u00eble problemen in Spanje waaide over uit Europa en zette druk op de handel op Wall Street. Leeshiermeer.19.35 uur:De vier grootste banken van Griekenland hebben 3 maanden de tijd om hun herstructureringsplannen bekend te maken. Daarbij zullen vestigingen moeten sluiten en werknemers ontslagen worden.Dat heeft de Griekse overheid vandaag gezegd.19.10 uur:Als het gaat om de plannen voor de woningmarkt heeft eurocommissaris Olli Rehn een punt. Dat zei hoogleraar internationale economie Sweder van Wijnbergen (Universiteit van Amsterdam). 'Er zit een grote ontwerpfout in het Kunduzakkoord.\u00a0 Het aftrekken van de oude en nieuwe hypotheekrente moet tegelijkertijd gebeuren, anders sluit je mensen op in hun oude huis.' De econoom zei dat mensen niet snel een nieuw huis kopen, als ze de kosten die ze maken voor hun hypotheek niet meer kunnen aftrekken van de belasting.De kritiek van Rehn op de Nederlandse begroting viel de econoom overigens mee. 'In grote lijnen is hij niet negatief. Het begrotingstekort zal worden teruggebracht. Hij wil wel een nadere uitwerking van de Kunduzplannen, maar die is al onderweg.'19.05 uur:De Europese effectenbeurzen zijn vandaag met forse verliezen gesloten. De aanhoudende onrust over de financi\u00eble problemen van Spanje hield de markten in een greep. Leeshiermeer.18.39 uur:De euro is vanmiddag kortstondig voor het eerst sinds juli 2010 onder de 1,24 dollar beland. Investeerders zochten de veiligheid van de Amerikaanse dollar op vanwege de toenemende zorgen rond Spanje. Later trok de euro weer aan tot iets boven de 1,24 dollar. Begin mei stond de euro nog boven de 1,32 dollar. Investeerders vrezen dat Spanje het volgende euroland gaat worden dat zal moeten aankloppen voor noodsteun. Ook de olieprijzen gingen fors omlaag door zorgen over Spanje en de schuldencrisis. De prijs van Amerikaanse olie daalde 3,3 procent tot 87,78 dollar per vat en Brentolie zakte 3,1 procent.17.58 uur:PVV-leider Geert Wilders is vanmiddag ook met een reactie gekomen: 'De Brusselse dictaten vliegen ons om de oren en in plaats van verzet buigt minister De Jager slaafs voor Rehn. Eurocommissaris Rehn eist dat Nederland haast maakt met hervormingen van ons pensioenstelsel, woningmarkt en zorg en eist zelfs aanscherpingen. Waar bemoeit deze ongekozen eurocraat Rehn zich mee. Nederland moet snel weer baas in eigen land worden en de Brusselse dictaten naast zich neerleggen. Nederland moet geen asociale maatregelen nemen op bevel van Brussel. Het is totale zotheid om een blanco cheque van 40 miljard euro aan het Europese noodfonds te geven en tegelijkertijd de Nederlandse burger te laten bloeden op bevel van Brussel.'17.24 uur:Een tweet met woordgrap van SP-Kamerlid Ewout Irrgang: 'Olli dom die aanbevelingen. Europese Commissie snapt niet dat de Europese economie behalve aanbod ook vraag nodig heeft voor herstel.'16.27 uur:Op alle terreinen waarop vanuit Brussel aanbevelingen komen, zoals de woningmarkt, de arbeidsmarkt en de zorg, worden er maatregelen genomen,voegt De Jager toe aan zijn reactie. 'Ik ben tevreden dat eurocommissaris Rehn voor de landen die het kunnen, zoals Nederland, vasthoudt aan deadlines voor het corrigeren van het buitensporige begrotingstekort. De overheidsfinanci\u00ebn moeten op orde worden gebracht, want dat is de weg naar het oplossen van de Europese schuldencrisis.'16.24 uur:Leeshierde vijf aanbevelingen die Brussel voor Nederland heeft.16.01 uur:Ook het Centraal Planbureau (CPB) maakte vandaag op verzoek van de Tweede Kamer een risicorapport over de Nederlandse economie. Het CPB wijst erop dat de schuldencrisis het grootste gevaar blijft voor de economie. 'De centrale vraag is of Spanje, en op langere termijn Itali\u00eb, erin slagen de noodzakelijke hervormingen en bezuinigingen door te voeren. De blootstelling van de Nederlandse economie aan Spanje en Itali\u00eb is groot.'15.58 uur:De Europese Commissie geeft de begrotingsplannen in Nederland 'een hele, hele dikke voldoende', zegt minister Jan Kees de Jager. Hij waarschuwde wel dat de plannen dan ook uitgevoerd moeten worden. De minister erkende dat er in de vandaag gepresenteerde analyses soms kritiek is, maar hij wees erop dat de uiteindelijke aanbevelingen van de Europese Commissie gelden.15.55 uur:Volgens de Europese Commissie heeft Hongarije 'de nodige maatregelen genomen om zijn buitensporige tekort te corrigeren'. De Commissie verwacht dat Hongarije dit jaar een begrotingstekort van 2,5 bereikt en daarmee volgend jaar 'ver onder' de 3 procent blijft. Tegelijkertijd zal de EU Hongarije in de gaten houden vanwege de slechte staat van dienst op het voldoen van de begrotingsmaatregelen.15.45 uur:De beurzen in New York zijn vandaag lager geopend. Beleggers zijn niet bereid om risico's te nemen door de aanhoudende zorgen over de financi\u00eble problemen in Spanje.15.41 uur:De rapporten over alle 27 landen van de Europese Unie zijnhierte lezen.15.35 uur:Jan Kees de Jager, minister van Financi\u00ebn: 'De Europese Commissie is tevreden over Nederland. Ze geeft groen licht voor het uitvoeren van het begrotingsakkoord. We hoeven niet meer te doen, maar zeker ook niet minder. Nederland voldoet volledig aan de budgettaire doelstellingen. De Commissie zegt: wat jullie doen, is goed. De Commissie moet de verdere uitwerking in de voorjaarsnota natuurlijk nog bestuderen. Maar lees de aanbevelingen: ze zeggen dat we adequaat actie hebben ondernomen.'15.22 uur:De Zweedse economie blijft ondanks de problemen in andere EU-landen goed presteren. De economie van het land groeide in het eerste kwartaal met 1,5 procent op jaarbasis. De Zweedse economie profiteert van sterke overheidsfinanci\u00ebn, lage rentes en een beperkte blootstelling aan de in moeilijkheden verkerende Zuid-Europese landen. De weerbaarheid van Zweden heeft economen positief verrast, vooral dankzij meevallende consumentenuitgaven en buitenlandse investeringen. Zij hadden gemiddeld gerekend op een groei van 0,9 procent op jaarbasis.15.19 uur:Olli Rehn prees vandaag nogmaals de hoge kwaliteit van het Nederlandse Lenteakkoord. Volgens hem helpen de aanbevelingen van de Europese Commissie de Nederlandse economie. Maar dat is pas goed te zeggen als de begroting in het akkoord volledig berekend kan worden.15.15 uur:De Nederlandsche Bank (DNB) vreestdat de economie dit jaar geen herstel laat zien en daarna historisch gezien zwak blijft. Een langdurige lage groei zet de winsten van bedrijven onder druk, vergroot de kredietrisico's en versterkt de stagnatie op de huizenmarkt. Daarvoor waarschuwt DNB in een vandaag verschenen rapport.Door de hoge hypotheekschuld, de tegenvallende economische groei en de daling van huizenprijzen worden huishoudens, banken en de overheid steeds kwetsbaarder.15.02 uur:In Portugal is sprake van toenemende export. Dat laat zien dat het economisch beter gaat met het land, meldt Rehn.14.56 uur:Uit een peiling, in opdracht van het Griekse tijdschrift Epikera, blijkt dat de radicaal-linkse partij Syriza voorop staat op de conservatieve partij Nieuwe Democratie. Syriza is fel gekant tegen de door Europa opgelegde bezuinigingen voor Griekenland, maar wil wel in de eurozone blijven. Nieuwe Democratie verdedigt de bezuinigingen.14.49 uur:De EC heeft vijf belastingtips voor de EU, zoals gepresenteerd door Algirdas Semeta, eurocommissaris voor Belastingen. Lees zehier.14.47 uur:Met de invoering van de euro-obligatie zal er een einde komen aan de onnatuurlijk lage rente in het Noorden en zal het Zuiden meer vertrouwen genieten.Dat betoogt hoogleraar Henk Folmer.14.43 uur:De Europese Commissie beveelt aan om Spanje nog een jaar extra de tijd, tot 2014, te geven om het begrotingstekort terug te dringen. In ruil voor meer tijd moet het land wel aan een aantal voorwaarden voldoen. Bovendien moet het land stappen ondernemen om het buitensporige uitgavepatroon van de autonome regio's aan te pakken.14.39 uur:Stef Blok, fractievoorzitter VVD: 'De ingezette koers van het Lente-akkoord is helder. Voor nieuwe gevallen verdwijnt de aftrek bij aflossingsvrije hypotheken. Dat vinden wij ook genoeg. Het zou me verbazen als er iets anders straks in ons verkiezingsprogramma staat.'14.34 uur:'Belangrijke hervormingen zijn begonnen op het gebied van begrotingsconsolidatie, de financi\u00eble sector, pensioenen, arbeid en, tot op zekere hoogte, productmarkten', signaleert de Commissie. Maar de Spaanse bankensector blijft zeer kwetsbaar, concludeert het rapport.14.33 uur:Sybrand van Haersma Buma, fractievoorzitter CDA reageert op het rapport: 'Wij doen wel degelijk veel. Er ligt nu met het Lente-akkoord een allesomvattend plan voor de woningmarkt. Veel urgenter is het dat de Europese Commissie waarschuwt dat de plannen na de verkiezingen ook moeten doorgaan. Wat mij betreft blijft sowieso de kern overeind, waarin we de aftrek voor nieuwe aflossingsvrije hypotheken afschaffen. Alleen voor nieuwe gevallen, want je kunt niet mensen met bestaande hypotheken ineens met hogere lasten opzadelen.'14.25 uur:Duitsland en Bulgarije hebben hun begroting dusdanig onder controle, dat de Europese Unie ze van de zogeheten buitensporigetekortprocedure wil afhalen. Dat zegt Olli Rehn zojuist.Duitsland heeft het begrotingstekort in 2011 teruggebracht tot 1 procent en dat zal naar verwachting verder zakken tot 0,9 procent dit jaar. Bulgarije had vorig jaar een begrotingstekort van 2,1 procent en ook dat tekort zal verder afnemen, zo is de prognose.14.10 uur:De Europese Commissie heeft Spanjeop de eerste plaats van een lijstvan twaalf eurozonelanden geplaatst met een zwakke economie die hervormingen moeten doorvoeren. 'Spanje staat voor grote aanpassingsproblemen na het uiteenspatten van de huizenmarkt en de kredietbubbel', zei de Commissie in het rapport. 'Belangrijke hervormingen zijn begonnen op het gebied van begrotingsconsolidatie, de financi\u00eble sector, pensioenen, arbeid en, tot op zekere hoogte, productmarkten', signaleert de Commissie. Maar de Spaanse bankensector blijft zeer kwetsbaar, aldus het rapport.14.07 uur:Jos\u00e9 Manuel Barroso is ervan overtuigd dat de Europese Unie de crisis kan overleven, mits er leiderschap komt van alle landen in de Europese Unie, dat vertelt hij tijdens de persconferentie.14.06 uur:Leeshierde samenvatting van het rapport van de Europese Commissie.13.47 uur:De aandelenmarkten veerden op na de aankondiging uit Brussel ook al betreft het geen formele voorstellen en zal er felle kritiek komen uit bijvoorbeeld Duitsland. Dat land is mordicus tegen eurobonds en een directe herkapitalisatie van banken met geld uit het ESM, meldt het ANP.13.45 uur:'Een diepere integratie van de eurolanden op het gebied van toezicht, in grensoverschrijdend crisismanagement en het gezamenlijk dragen van de lasten, richting een 'bankunie', zou een belangrijke aanvulling zijn op de huidige structuur van de economische- en monetaire unie in Europa', aldus de commissie.13.38 uur:Volgens de Commissie moet de vicieuze cirkel tussen zwakke banken en staten met schuld die elkaar krediet verlenen verbroken worden.13.33 uur:De eurozone moet groei aanjagen om het vertrouwen van beleggers te herwinnen, maar de regio moet zich ook buigen over deherkapitalisatie van bankenmet geld uit het permanente noodfonds ESM. Daarnaast moet gekeken worden naar de uitgifte van eurobonds en de oprichting van een bankunie.13.21 uur:De Europese Unie heeft de druk op Griekenland om te bezuinigen verhoogd. Griekenland moet versneld hervormen om in de EU te mogen blijven. De Europese Commissie maakt in het rapport duidelijk dat het internationale hulpprogramma alleen wordt voortgezet mits Griekenland moeilijke hervormingen doorzet en een regering vormt. 'Uitgebreide financi\u00eble steun kan alleen blijven worden verstrekt als de uitvoering van het Griekse beleid wordt verbeterd.'13.10 uur:De Spaanse minister van Financi\u00ebn Luis de Guindos: 'Een Spaans staatsfonds dat belast is met de herstructurering van de bankensector, gaat obligaties uitgeven om de aangeslagen bank Bankia te helpen.'13.08 uur:Vice-premier Maxime Verhagen reageert: 'We zullen de aanbevelingen en de analyses nog grondig in detail bestuderen, maar samenvattend zegt de Commissie tegen Nederland: 'we verwelkomen het akkoord, maar nu moet u ook echt doorpakken'. Dit is geen Brusselse afwijzing, maar een steun in de rug. Wij vinden het zelf noodzakelijk op onze eigen manier hard te werken aan een sterkere en gezonde economie met echte groei en echte banen voor onze welvaart en voor onze kinderen. Dat kan, dat moet.'13.05 uur:Nederland moet aan de bak, blijkt uit het rapport. De Europese Commissie vindt de nieuwe plannen om het begrotingstekort terug te dringen en structurele hervormingen door te voeren 'relevant'. Het dagelijks bestuur van de EU is minder te spreken over de uitwerking ervan en vreest dat niet alles doorgevoerd gaat worden, met de verkiezingen voor de deur.12.57 uur:De persconferentie van Olli Rehn begint om 13.30 uur.12.55 uur:Leeshierde vijf plagen van Spanje.12.27 uur:Uithet conceptvan het rapport in handen van persbureau Reuters blijkt dat Itali\u00eb hoogstwaarschijnlijk wordt geloofd om de bezuinigingsinspanningen en Spanje meer zal moeten bezuinigen.12.24 uur:Er komen voorlopig geen nieuwe landen bij de euro. Geen van de acht Europese landen die op de wachtlijst staan om bij de euro te komen, voldoet momenteel aan de vereiste standaard, meldt de Europese Centrale Bank. Alleen Letland ligt op schema om de komende twee jaar de Europese munt in te voeren. Verder staan Bulgarije, Tsjechi\u00eb, Litouwen, Hongarije, Polen, Roemeni\u00eb en Zweden op de wachtlijst.12.13 uur:In het advies dat vandaag gepresenteerd wordt, staat dat Nederland dehypotheekaftrek geheel of gedeeltelijkaf zou moeten schaffen. Daarnaast moet het 'scheefwonen' voorkomen worden door huurders een huur te laten betalen die in lijn ligt met hun inkomen.12.08 uur:11 mei presenteerde de Europese Commissie de voorjaarsprognose van de Europese economie. Deze prognose viel voorNederlandminder somber uit dan verwacht, hierdoor was een versoepeling van de Europese begrotingsregels niet meer mogelijk. Leeshierde lenteprognoses voor alle EU-landen voor 2012 en 2013.12.02 uur:De Europese beurzen laten een roodgekleurd beeld zien. De aanhoudende ongerustheid over de zwakke banken en de stijgende rentekosten in Spanje zette de stemming onder druk. 'Dinsdag waren de beurzen nog goed geluimd, maar woensdag nemen de spanningen weer toe door oplopende rentes in Spanje en Itali\u00eb. Per saldo is het sentiment slecht, maar waarschijnlijk hebben we rond de huidige niveaus wel de bodem bereikt. Verder is het vrij rustig op de beurs aangezien veel marktpartijen nog op vakantie zijn', aldus handelaar Cees Smit van Today's Beheer.11.41 uur:De aanhoudende zorgen over deSpaanse bankensectorleidden vandaag tot verder oplopende rentes voor staatsleningen van Spanje en Itali\u00eb. Op de valutamarkt zakte de euro weg tot 1,2438 euro, het laagste niveau in bijna 2 jaar.Vooral over Spanje zijn investeerders somber. De rente op 10-jarige staatsleningen liep op tot bijna 6,7 procent, van 6,5 procent een dag eerder. De Italiaanse rente steeg tot ruim 6,1 procent. Economen beschouwen een renteniveau boven de 6 procent over het algemeen als onhoudbaar op de lange termijn.",
      "time": "30 mei 2012, 18:05",
      "timeofday": "18:05",
      "title": "Presentatie aanbevelingen uit Brussel  van minuut tot minuut",
      "year": 2012
    },
    {
      "category": "Archief",
      "count": 58,
      "day": 31,
      "href": "http://www.volkskrant.nl/archief/respect-voor-roffa~a3536181/",
      "month": 10,
      "text": "Zeven jaar geleden had Femke Snijders (29) de hele wereld in het vizier, toen ze als studente aan de hogere hotelschool in Leeuwarden op zoek ging naar een stageplek. Boven aan haar lijstje stonden Melbourne, San Francisco, Antwerpen en Amsterdam. Maar het lot beschikte anders en tot haar eigen stomme verbazing kwam de fr\u00eale Twentse in Rotterdam terecht. Uitgerekend de stad die op geen enkele manier tot haar verbeelding sprak, want: kaal, grauw en proletarisch. Een culturele woestenij waarin het nieuwkomers jaren kon kosten om zich met hun Rotterdammer-zijn te verzoenen. Om over het opbloeien van een ware hartstocht voor de stad nog maar te zwijgen.Maar binnen de kortste keren was Snijders straalverliefd op de stad. Voor haar bleek Rotterdam de juiste plaats op het juiste moment, met dank aan de cli\u00ebnt\u00e8le van tosti-bar Toaster aan de Pannekoekstraat. Daar zat het elke dag vol met generatiegenoten die over niets anders discussieerden dan h\u00fan Rotterdam. 'Het was een grote verzameling jonge Rotterdammers met hetzelfde dna. Creatief, talentvol, hoogopgeleid, trots op de stad en met \u00e9\u00e9n gedeelde ambitie: het kan hier w\u00e9l.'Inmiddels wemelt het in Rotterdam van de podia waarop het reilen en zeilen van de stad het enige gespreksonderwerp is. Online zijn dat onder meer de actieve en drukbezochte websites VersBeton, Bogue en Stadslog. Op locatie zijn er de debatavonden in Arminius, een voormalige remonstrantse kerk aan het Museumpark, de talkshows van schrijver Ernest van der Kwast in W.O.R.M., die van Lokaal 010 in het Bibliotheektheater, van VersBeton in BAR in het Schieblock, van DeMakersvanRotterdam in het Oude Westen, en binnenkort die van Ari Deelder in theater Walhalla op Katendrecht.Dat zijn dan alleen nog maar de vaste adresjes waar de aanloeiende liefde voor de stad wordt bezongen. Het nieuwe Rotterdamgevoel is veel wijder vertakt. Groos, een winkel met exclusief Rotterdamse kunst, literatuur, mode en design, is er een uitvloeisel van. Net als het glossy magazine Gers, de kledinglijn 010 isn't just a code ('alleen voor echte Rotterdammers'), de grote stadstentoonstelling Echte Rotterdammers, en evenementen als Roffa mon amour en Rotterdamse Oogst.Helemaal uit de lucht vallen komt het verschijnsel natuurlijk niet. De lotsverbondenheid met de eigen stad, en het daarmee samenhangende maakbaarheidsgeloof, wordt al decennialang nergens zo intens uitgedragen als in Rotterdam. Is het niet met pure passie of met rechttoe rechtaan chauvinisme dan toch met eindeloos 'opbouwend' gekanker en chagrijn. 'Die betrokkenheid, daar zijn we hier altijd uniek in geweest. Het is onze motor', zegt Lodewijk Ouwens, dichter, docent, adviseur en, zoals hij op zijn cv heeft staan, 'Rotterdammer uit overtuiging'.Maar nieuw is wel dat er in Rotterdam voor het eerst sinds jaren weer een culturele voorhoede actief is die de stad als geheel een pril maar onmiskenbaar nieuw elan verschaft. Twintigers en dertigers vooral, die volop de ruimte nemen (en van het stadhuis vaak ook krijgen) om smoel en inhoud te geven aan hun Rotterdam.De stad sluit daarmee aan bij de mondiale trend waarin de door socioloog Richard Florida omschreven 'creatieve klasse' bezit neemt van oude industriesteden en die van een nieuwe 'hyperlokale' dynamiek voorziet, met Seattle, Berlijn, Hamburg, Brooklyn en Williamsburg in New York als sprekende voorbeelden. Enkele in het oog springende Rotterdamse equivalenten ervan zijn het stadslandbouwproject annex restaurant Uit Je Eigen Stad in het havengebied, broedplaats het Schieblock bij het Hofplein en de Hofbogen, ooit veelal ongebruikte gewelven onder het voormalige luchtspoor van de NS en nu een bedrijvencluster voor startende ondernemers.Zeker, het is die creatieve klasse van Rotterdam niet ontgaan dat wijken en industrieterreinen in Amsterdam (Westergasfabriek, Stork) en Eindhoven (Strijp-S) soortgelijke transities hebben doorgemaakt. Maar, zo luidt aan de oevers van de nieuwe Maas het weerwoord, bij ons gebeurt het bottom-up, op grotere schaal en met die collectieve, rauwe pioniersdrift die de stad altijd heeft gekenmerkt.'Wat er hier nu aan de hand is, doet me terugdenken aan mijn punktijd', zegt Derk Jan Wooldrik, chef-kok van jazzclub Bird\u00a0in de Hofbogen. 'Geld is er net als begin jaren tachtig ook nu niet in de stad, maar dat maakt niet uit. Het is hier: h\u00fap, met z'n allen de schouders eronder en kijken wat je met elkaar w\u00e9l van de grond krijgt. En dan staat er binnen de kortste keren ook iets. Overal bruist fris ondernemerschap.''De cijfers mogen dan misschien anders zeggen, maar in Rotterdam wordt de crisis het hardst gevoeld', zegt Elma van Boxel van architectenbureau ZUS. 'En het blijft zeer de vraag of al dat verdwenen kapitaal uit de oude economie ooit weer naar de stad terugvloeit. Doordat het gemeentebestuur zelf niet zo visionair is als het gaat om het schetsen van de toekomst van de stad, liggen er voor de inwoners veel kansen om er zelf het beste van te maken. Waarbij het dan niet meer om geld gaat, maar om het hebben van een leuk leven met elkaar. Daarvoor eigenen we ons het publieke domein toe. In allerlei wijken werken mensen met elkaar samen.'In een interview op VersBeton vergeleek architectuurhistoricus Wouter Vanstiphout al die hyperlokale Rotterdamse activiteit met het 'rondscharrelen van kleine zoogdiertjes' in een territorium waar tot voor kort de dinosauri\u00ebrs het nog voor het zeggen hadden. Het tijdperk waarin Rotterdam haar imago ontleende aan 'top-down-gericht beleid van stoere wethouders, architecten en grote ondernemers' is volgens Vanstiphout definitief voorbij.De stad is volgens hem genoodzaakt haar aloude 'simplistische bouwputtenhero\u00efek' in te wisselen voor een ander zelfbeeld. Er moet niet meer worden gedacht in 'brute kwantiteiten van het grootste gebouw of de meeste containers', maar in het potentieel van de Rotterdammers zelf. Een 'international advisory board' van wijze mannen onder leiding van Jan Peter Balkenende bracht onlangs hetzelfde advies uit aan het stadbestuur.'Van de liefde voor een mannelijke stad naar de liefde voor de stad als vrouw: de overgang van een industri\u00eble naar een post-industri\u00eble stad', zo vatte socioloog Willem Schinkel van de Erasmus Universiteit in zijn Rotterdam-lezing in mei de mentaliteitsverandering samen. Waarna hij eraan toevoegde dat Rotterdam ook in die hoedanigheid altijd wel een lastig te beminnen vrouwtje zal blijven: 'Amsterdam is een te gewillige geliefde, op het prostituante af.' Rotterdam is daarentegen 'hard to get' omdat ze zich nooit helemaal overgeeft en je op afstand houdt. Maar juist die onbeschikbaarheid maakt de weg vrij voor een creatieve liefdesverhouding, vindt Schinkel, eentje waarvoor je continu moeite moet blijven doen.Inge Janse (32), die in Utrecht studeerde en voorheen ook veel in Amsterdam te vinden was, voelt zich 'extreem' op zijn plek in de stad waar hij zeven jaar geleden kwam wonen. Hij vindt er veel, zo niet alles, 'superkicken', 'cool' en 'het allercoolst'. Met de fiets aan de hand over de roltrappen de 'fokking' Maastunnel in, wonen in het multi-etnische Delfshaven, de vele kleine muziek- en dj-netwerken die de stad telt, de onmiddellijke aanwezigheid van die immense haven - Janse gaat er iedere dag 'hard van'. En hij laat geen kans voorbijgaan om ervan te getuigen. Als een van de stadscommentatoren van VersBeton en debatleider van Arminius, maar ook tegen zijn Utrechtse en Amsterdamse vrienden die er geen hout van begrijpen.'In Utrecht merkte ik dat het geen moeite kostte mijn plek te veroveren', vervolgt Janse. 'Net als in Amsterdam is het er altijd vreselijk gezellig, zijn er altijd leuke feestjes en ligt je bestaan als student of hipster ook voor het overige wel zo'n beetje vast. In Rotterdam mag je het zelf lekker uitzoeken. Je kunt op niemands vleugels gaan zitten, maar je moet alles, met hooguit een paar gelijkgestemden, zelf op poten zetten. Als je die uitdaging aan wil gaan, is dit een geweldige plek om te zijn. En als je iets bereikt hebt, is het helemaal van jou.'Dat is ook de ervaring van Elma van Boxel en Femke Snijders. Landschapsarchitecte Van Boxel (37) kwam in 1999 als studente naar Rotterdam, vond antikraak onderdak in het leegstaande Schieblock-kantoorpand, en is nu, veertien jaar later, 'mede-eigenaresse' van een centrumgebied dat in oostelijke richting loopt, van het Centraal Station tot aan de Hofbogen. In dat 'Central District', zoals het in Rotterdam kosmopolitisch is gedoopt, zitten projectontwikkelaars, gemeente, ProRail en investeringsfondsen om de tafel met stadsboeren, clubeigenaren, architecten en andere representanten van de creatieve klasse om over de toekomst ervan te praten.Van Boxels inzet is om er een zogenaamde 'glocal city' te verwezenlijken. Een stukje stad waarin het 'oude' bedrijfsleven en de nieuwe do it yourself-economie zich samen sterk maken voor de publieke ruimte die ze delen. Die inspanning leidde in het Central District al tot een opmerkelijke mix van mede-gebiedseigenaren. Zo heeft het wereldwijde hoofdkantoor van Unilever onder meer het Hiphophuis en de uit schroothout opgetrokken Biergarten als buren. Ook achter de gevels zijn er cross-overs. In juni mocht hip Rotterdam een etmaal lang zijn gang gaan in de Hofpoort aan het Hofplein, ooit de kantoortoren van Shell en nu in beheer van een beleggingsfonds. 5.200 bezoekers konden er rolschaatsen, winkelen, dansen, concerten bijwonen, borrelen en eten.Op haar beurt werd opkomend horeca-onderneemster Femke Snijders mede-eigenaresse van het eveneens leegstaande Tropicana. Doordat de vastgoedmarkt ernstig in het slop zit, wisten de eigenaren na de sluiting in 2010 niet wat ze met het tropisch zwemparadijs aan de Maasboulevard of zelfs maar de grond aan moesten. Via Vincent Taapken van het bureau New Industry, dat zich richt op duurzame herontwikkeling van industrieel en cultureel erfgoed, kreeg Snijders eind augustus de sleutel om er bar en zomerterras Aloha te beginnen. Ze heeft een huurcontract voor vijf jaar, met een optie op verlenging. In het zwembad zijn ook een bio-pizzeria, een oesterzwammenteler, een koffiebranderij en een stadskwekerij gehuisvest.Snijders, die in de stad eerder naam maakte met haar ontbijt- en lunchzaakje Picknick Rotterdam, het mobiele restaurant Sticky Fingers en het koninginnedagfestival Oranjebitter, wil van Tropicana allerminst de zoveelste hipsterhotspot maken die Rotterdam op dit punt in het spoor van Berlijn of, vooruit , Amsterdam kunnen brengen. Zo werkt het niet in haar stad, meent ze. 'De typisch Rotterdamse component is dat er emotie en nostalgie moeten meespelen, wil een initiatief hier slagen. Een evenement of een blijvende aanwinst voor de stad moet intrinsiek over Rotterdam gaan en aan het Rotterdamgevoel appelleren. Pas dan toont de Rotterdammer zich loyaal, en dat dan ook over een lange periode, voorbij alle trends. Dat verklaart ook het blijvende, grote succes van Hotel New York.'De jongere Rotterdammer wil zijn Rotterdamgevoel niet conceptmatig opgelegd krijgen. In dat opzicht kunnen de stadsmarketeers zich voortaan maar beter gedeisd houden, vindt de lokale creatieve klasse. Waterstad, Mediastad, Jongerenstad, World Port City, World Foodstad - van de talloze etiketjes die opeenvolgende gemeentebesturen met veel borstgeroffel op Rotterdam hebben geplakt, is er niet een blijven zitten. Het World Food Festival mag zich deze herfst nog gaan bewijzen, maar verder landde geen van deze miljoenen kostende imagocampagnes tussen de oren van de inwoners. Het stadsbestuur lijkt er, mede ingegeven door de bezuinigingen, overigens zijn lessen uit te hebben getrokken, want meer dan ooit wordt het aan kleine entrepreneurs zelf overgelaten wat ze in of namens Rotterdam aan de grote klok willen hangen.Wat bij de Rotterdammer intussen vooral w\u00e9l tussen die oren moet blijven zitten, is het zelfbeeld van de underdog, zegt Femke Snijders. 'Ja, daar kan ik me prima in vinden. Vanuit een moeilijke positie blijven knokken, dat is zo inherent aan de inborst van deze stad. Het m\u00e1g hier gewoon niet al te gemakkelijk gaan. Wanneer De Parade in Rotterdam neerstrijkt, duurt het rustig zes dagen voordat de Rotterdammer bereid is om er een kijkje te gaan nemen. In Amsterdam staat iedereen op de eerste vrijdag al op de stoep, alleen maar om te kunnen zeggen dat ze er geweest zijn. Dat nuchtere en weerbarstige, dat zullen we hier altijd blijven behouden. En het is ook de garantie dat je door all\u00e9\u00e9n maar mee te liften op hippe trends in Rotterdam niets voor elkaar krijgt.'Terugkerende constatering van veel jonge Rotterdammers is dat de sfeer in hun stad ten goede is veranderd nu de messen in de politiek (Fortuyn, Leefbaar) minder scherp zijn geslepen en de nadruk niet meer zo sterk op veiligheid en allochtonenbeleid ligt. Het draagt bij aan het huidige stads-klimaat dat Rotterdam-watcher Lodewijk Ouwens (1949) als een overgangsperiode bestempelt. Van een verongelijkte en als kansarm gestigmatiseerde stad naar een diverse 'local community met een grote positieve uitstraling naar alle kanten'. Hij krijgt bijval van architectuurhistoricus Vanstiphout, die ook verlangt naar een 'nieuw verhaal'.Gaat dat lukken? En blijft de invloed van die creatieve klasse dan de katalysator in de transformatie van Rotterdam? Elfie Tromp (28), voorheen danseres in club Now & Wow en sinds dit jaar romanschrijfster (Goeroe, uitgeverij Lebowski) en Metro-columniste, heeft zo haar twijfels. 'Pffff, het blijft cultureel ontwikkelingswerk hoor. Het zijn steeds dezelfde mensen van die creatieve klasse die je tegenkomt. Van de Erasmus Universiteit zie je bijvoorbeeld nooit iemand in de stad. En daarbij vind ik het nogal moeilijk om van een culturele opmars in Rotterdam te spreken als tezelfdertijd veel subsidies voor gevestigde kunstinstellingen zijn gekort of geschrapt.''Kijk naar het Oude Noorden of het Zwaanshalskwartier', zegt Birds chefkok Derk Jan Wooldrik, 'en je ziet zulke wijken wel degelijk verlevendigen. Gezinnen die ooit uit de stad zijn weggetrokken, willen er nu maar weer al te graag wonen. De winkeltjes, de restaurants, de toko's en al die andere allochtone ondernemers die er hun eigen cultuur vertegenwoordigen. Ineens wordt die diversiteit geweldig gevonden. Het is allicht te romantisch, maar ik zie het wel tot iets moois uitgroeien.''Ik hoop zo dat dit beklijft', zegt Inge Janse van debtacentrum Arminius en weblog VersBeton. 'Maar ik denk niet dat dit iets voor de lange termijn is. De kritische massa van mensen die voor een multiplier-effect zouden kunnen zorgen, is nog klein, en ze opereren allemaal vanaf eilandjes. Ik denk wel eens dat we met z'n allen in zo'n wit, hoogopgeleid vacu\u00fcm zitten en elkaar de illusie geven dat er hier in Rotterdam grote dingen gebeuren, terwijl het in het grote geheel der dingen nog maar heel weinig voorstelt. Er hoeven hier maar een paar grote bedrijven de stekker eruit te trekken en we zijn weer terug bij af. Want dat is het: je kunt wel doen of je hier in fokking Friedrichshain in Berlijn bent waar iedereen de hele dag toffe, creatieve dingen zit te doen. Maar zo is het natuurlijk niet. Met het volplempen van de Nieuwe Binnenweg met schattige tentjes met linksdraaiende koffie redden we het niet.''Ik schat de kans dat het meer is dan een tijdelijk fenomeen op 60 procent', zegt Elma van Boxel van ZUS, doelend op haar project in Central District. 'Er hangt nog verschrikkelijk veel speculatie en optimisme in de lucht over hoe de vastgoedmarkt zich gaat ontwikkelen.'Dit stukje Rotterdam blijft hoe dan ook de plek waar vroeg of laat multinationals en hotelketens zullen neerstrijken. En die spekken de kas van de gemeente, niet wij kleine ondernemers. Of we er op den duur uit worden geduwd, hangt hier helemaal af van hoe Nederland uit de crisis komt.'Lees verder op pagina V20Echte RotterdammersEen eigen stadsmuseum heeft Rotterdam niet meer nu het Schielandshuis vanwege de cultuurbezuinigingen is gesloten. Ervoor in de plaats is Museum Rotterdam gekomen, dat op wisselende locaties tentoonstellingen over 'het verhaal van de stad' gaat organiseren. In 2016 krijgt het museum weer een eigen onderdak in het Forum van Rem Koolhaas. De eerste expositie van Museum Rotterdam heet Echte Rotterdammers en opent op 12 oktober in Las Palmas op de Kop van Zuid. Echte Rotterdammers is geheel gewijd aan het Rotterdamgevoel en verklaart de 'typisch Rotterdamse identiteit' en de wijze waarop Rotterdammers die in taal, kleding en gedrag uitdragen.Vervolg van pagina V19spirit in de stadGyz La Rivi\u00e8re (37) staat als stadskunstenaar in een uitgesproken Rotterdamse traditie. In navolging van dichters als Vaandrager, Vogel en Deelder en beeldend kunstenaars als Cor Kraat en Hans Citroen hebben veel werken van zijn hand (films, video's, installaties, tijdschriften en boeken) Rotterdam als onderwerp. De stad eerde hem daarvoor met de Maaskantprijs in 2002 en de Dolf Henkesprijs in 2012.Hoewel La Rivi\u00e8re voor de zoveelste keer uit zijn atelier dreigt te worden gezet omdat de gemeente andere plannen heeft voor zijn huidige onderkomen aan de Schonebergerweg, blijft hij ruimhartig in zijn liefde voor de stad: 'We staan hier aan het begin van een heel leuke tijd. We gaan een mooie toekomst tegemoet. Als Rotterdammers zijn we op een punt aanbeland dat naoorlogse generaties hier nooit hebben gekend. Op een enkele holle kies na, is het centrum namelijk weer volgebouwd. Niet alles wat er is verrezen, is even indrukwekkend. Maar we kunnen nu wel om ons heen gaan kijken en er trots en plezier aan ontlenen. Er op kleinschaliger manier vorm aan gaan geven, de boel een beetje verder inrichten. Na het bombardement is het, \u00e9lke fokking dag opnieuw, van vader op zoon en van moeder op dochter aan Rotterdammers doorgegeven: ooit is het zover, dan hebben we in de stad ons hart terug en kunnen we het wonder aanschouwen.'Ik denk dat veel inwoners dat nu voelen. Er heerst spirit in de stad. Een enorme energie om Rotterdam nog beter en spannender te maken. En we hebben het tij mee. De stad telt de meeste jongeren en is ook de meest multiculturele stad van het land. We hebben inwoners met een andere huidskleur en geloof niet weggestopt in de buitenwijken, zoals elders in Europa, en daar gaan we als samenleving hier ons voordeel mee doen. We lopen voorop in de integratie. Iemands huidskleur en geloof zijn hier allang niet meer belangrijk. Wie zich daar nog aan stoort, moet echt maar in Leewarden of zo gaan wonen.'Rotterdam is in Nederland heel lang met weinig respect bejegend, ook in de media. Als Rotterdammers hebben we er een minderwaardigheidscomplex aan overgehouden, maar het versterkte onze saamhorigheid ook: 'Nou sterf dan maar, we hoeven de liefde van de rest van het land niet meer, we rooien het hier met elkaar wel.' Maar sinds kort verandert de houding bij de buitenwacht. In Nederland en in de internationale pers groeit de belangstelling voor wat er in Rotterdam gebeurt. De Frankfurter Allgemeine Zeitung, The New York Times, CNN, de BBC: ze komen allemaal kijken. Toeristen die al die trips naar al die dure, oude Europese hoofdsteden al vijf keer hebben gedaan, komen in hun kielzog. Net als landgenoten die hier nu plotsklaps willen wonen. Dat is dan ook weer raar voor Rotterdammers, h\u00e8. Hebben we het z\u00f3 lang voor en met onszelf moeten doen, gebeurt er goddomme ineens d\u00edt!'1.000.000 km2Met een kantoorleegstand van meer dan een miljoen vierkante meter is Rotterdam een speeltuin voor project- ontwikkelaars. Zo ondergingen de Hofpoort, het voormalige hoofdkwartier van Shell, en zwemparadijs Tropicana in 2013 een ingrijpende gedaanteverandering. In Rotterdam zijn onder andere De Mannen van Schuim en New Industry actief met dergelijke opknapbeurten. Onder hun regie wordt gekeken naar een 'eigenwijze' aanpak van de leegstand op het Stadhuisplein. New Industry voert ook de creatieve regie over de vestiging van hotel Nhow in gebouw De Rotterdam van Rem Koolhaas. Het is na Milaan en Berlijn het derde Europese hotel van deze wereldwijde keten.",
      "time": "31 oktober 2013, 00:00",
      "timeofday": "00:00",
      "title": "Respect voor Roffa",
      "year": 2013
    },
    {
      "category": "Archief",
      "count": 50,
      "day": 5,
      "href": "http://www.volkskrant.nl/archief/de-wereld-maakt-nieuwe-voornemens~a3372405/",
      "month": 1,
      "text": "De armoede in de wereld is gehalveerd. Meer meisjes gaan naar school en veel meer mensen hebben schoon drinkwater. Tot zover de successen. Maar: nog steeds moeten 2 miljard burgers rondkomen van minder dan 2 dollar per dag. Deze mensen leven nu niet meer alleen in de allerarmste landen maar vooral in landen die ongekende groeispurts hebben doorgemaakt zoals India, China, Bangladesh en Brazili\u00eb.De wereld, kortom, is ingrijpend veranderd sinds de internationale gemeenschap zich in 2000 verbond aan de acht zogeheten Millenniumdoelen (MDG's) om de armoede in ontwikkelingslanden in 2015 te hebben teruggedrongen. Hiervoor zouden de rijke landen 0,7 procent van hun bruto nationaal product beschikbaar stellen. Een afspraak waaraan - zoals bekend - slechts weinig landen zich werkelijk hielden, waaronder Nederland. Nu de deadline voor de doelen in zicht komt, dringt de vraag zich op hoe succesvol de ontwikkelingsagenda is geweest en vooral: hoe het na 2015 moet met internationale afspraken over de besteding van miljarden dollars aan donorgeld.Waar de Millenniumdoelen - bedacht in de jaren negentig van de vorige eeuw - hoofdzakelijk gericht waren op armoedebestrijding, gaat het anno 2013 meer om verdeling van welvaart. De meeste mensen onder de armoedegrens wonen nu immers in de nieuwe middeninkomenlanden, waar vooral de bovenklasse profiteerde van de economische groei.'Die sociale ongelijkheid is geen zaak voor de internationale donorgemeenschap maar de verantwoordelijkheid van de nationale overheid in die landen', zegt Rob Vos, lid van een denktank van de Verenigde Naties die een discussiestuk heeft opgesteld voor armoedebestrijding n\u00e1 2015.EendimensionaalIn het rapport Realizing the future we want for all schetst de VN-denktank de contouren voor een meer ge\u00efntegreerde kijk op ontwikkelingshulp, waarin ook de klimaatagenda moet worden opgenomen. 'Er is heel veel bereikt met ontwikkelingshulp, maar er zijn nog een hoop losse eindjes', zegt Vos vanuit het hoofdkantoor in New York. 'We gaan sommige doelen bereiken, maar daarmee is onze ideale wereld lang niet in zicht. Dat komt doordat de agenda te eendimensionaal geconcentreerd was op armoedebestrijding.'Volgens Vos was er onvoldoende aandacht voor zaken die sociale en economische ontwikkeling in de weg staan, zoals sociale ongelijkheid, gebrek aan toegang tot markten en politieke instabiliteit. Dat besef was er 25 jaar geleden eenvoudigweg niet.Bovendien ziet de wereld zich inmiddels geconfronteerd met nieuwe uitdagingen zoals het klimaat en veiligheid. Ontwikkelingshulp kan niet worden losgezongen van de aanpak van deze mondiale vraagstukken, zo is de heersende opinie. Volgens de VN-denktank moet de zogeheten 'post 2015-agenda' daarom worden verbreed. Er moeten ook thema's op komen zoals voedselzekerheid, klimaat, vrede, veiligheid en werkgelegenheid.Kernwaarden daarbij moeten zijn gelijkheid, duurzaamheid en mensenrechten. Vos: 'We moeten ons afvragen of je in de toekomst economische groei kunt realiseren zonder dat de inkomensongelijkheid toeneemt, de sociale cohesie afneemt en het milieu wordt bedreigd.'SpanningenAls gevolg van de globalisering zijn veel problemen inmiddels universeel, legt Vos uit. 'Sociale ongelijkheid zie je niet alleen tussen rijk en arm in ontwikkelingslanden, maar ook tussen vrouwen en mannen, etnische groepen of generatie. Ook in Tunesi\u00eb of in Griekenland en Spanje zit nu de helft van de jeugd werkeloos thuis. Ook daar is de welvaart niet voor iedereen. Dat leidt vroeg of laat tot spanningen.'Ook voedselvoorziening is niet alleen een probleem voor arme landen maar evenzeer voor het Westen, vervolgt Vos. 'Al onze systemen hangen tegenwoordig met elkaar samen. Als boeren in ontwikkelingslanden bossen omkappen, de bodem uitputten en daarmee het broeikaseffect vergroten, is dat ook een probleem voor het Westen.'Ook in Nederland staat het traditionele ontwikkelingsbeleid ter discussie. Eind vorig jaar pleitte de Adviesraad Internationale Vraagstukken (AIV) al voor verbreding van het beleid en een afscheid van traditionele donorprogramma's. ' De wereld is ingrijpend veranderd sinds de Millenniumdoelen zijn opgesteld, zegt Rolph van der Hoeven, hoogleraar ontwikkelingseconomie aan de Erasmus Universiteit en lid van de AIV. 'Achteraf kun je concluderen dat de MDG's te veel waren gericht op sociale doelen. Er is verzuimd te investeren in infrastructuur, in versterking van burgerorganisaties en in de opbouw van publieke diensten. De balans is doorgeslagen naar de verkeerde kant.'KatalysatorInternationale hulp moet een katalysator zijn, vindt Van der Hoeven. De les geleerd uit decennia van goedbedoelde geefprogramma's is bekend; 'geef een arme geen eten, maar een hengel om mee te vissen'. 'Je moet dus zorgen dat boeren zichzelf organiseren, dat ze toegang tot de wereldmarkt krijgen en een eerlijke prijs krijgen voor hun spullen. Het is niet altijd een kwestie van geld, maar van samenwerking.'Daarnaast moet de wereld onder ogen zien dat het geen zin heeft hulp te geven aan ontwikkelingslanden, als de rijke landen tegelijkertijd doorgaan met het beschermen van hun eigen markten. De landbouwsubsidies en handelsbelemmeringen moeten ook op de schop, maar wanneer die 'publieke schanden' ter sprake komen zie je direct oude reflexen de kop opsteken, zegt Van der Hoeven. 'Dit proces vereist diplomatie enerzijds en versterking van de burgermaatschappij in ontwikkelingslanden anderzijds. Burgers moeten hun rechten opeisen.'Met al deze kanttekeningen zij overigens niet gezegd dat ontwikkelingshulp geen zin heeft gehad, benadrukt Van der Hoeven. Zonder decennia van hulp waren de nieuwe opkomende economie\u00ebn nooit zo ver gekomen. Uit een recent rapport, dat hij met onder meer Herman Wijffels schreef, blijkt dat landen als Indonesi\u00eb, Bangladesh en Vietnam, die voorheen aan het donorinfuus lagen, in 2010 voor 1,5 miljard euro aan Nederlandse goederen en diensten importeerden. 'Dat is ruim eenderde van het huidige budget voor ontwikkelingssamenwerking. Op termijn loont internationale samenwerking dus', aldus Van der Hoeven.De uitdaging is om die boodschap uit te dragen aan een steeds sceptischer bevolking die bovendien kampt met de ballast van zware bezuinigingen als gevolg van de crisis.ReflexenGemakkelijk zal dit niet worden, denkt Van der Hoeven. 'Toch moeten we blijven uitleggen dat internationale samenwerking nodig is. Dat het veiligstellen van voedselzekerheid, milieu en veiligheid in ontwikkelingslanden ons allemaal aangaat. Daarmee kun je ook populistische reflexen smoren. Wanneer je kunt uitleggen dat wat er aan de ene kant van de wereld gebeurt, ook een andere kant van de medaille heeft, die bij ons tot uiting komt in bijvoorbeeld dure grondstoffen of migratiestromen. Denk dan ook aan de kosten voor defensie om in te spelen op politieke instabiliteit elders in de wereld.'Verbreding van de agenda voor ontwikkelingshulp kent bovendien een financi\u00eble noodzaak, zo wijzen de veranderde geldstromen uit. De 133 miljard euro die de rijke landen jaarlijks aan offici\u00eble ontwikkelingshulp besteden, valt inmiddels in het niet bij de honderden miljarden die landen ontvangen aan private investeringen en geldzendingen van migranten aan hun land van herkomst.'Het mag duidelijk zijn dat we de problemen in de wereld niet kunnen oplossen met die 133 miljard alleen', zegt Vos van de VN. 'We moeten alle geldstromen benutten en met elkaar samenwerken om onze wereld te verbeteren en te verduurzamen. Sociale en economische ontwikkeling gaat ook om handelsbetrekkingen, het cre\u00ebren van werkgelegenheid, duurzame oplossingen en toegang tot technologie.'Voor het bedrijfsleven is hier een belangrijke maatschappelijke rol weggelegd. Niet alleen voor het cre\u00ebren van werkgelegenheid, maar ook voor het bedenken van slimme oplossingen om productiviteit te verhogen zonder het milieu verder te belasten, zegt Van der Hoeven. 'Zo'n drama als onlangs in een kledingfabriek in Bangladesh schudt de wereld even wakker op het gebied van arbeidsomstandigheden, maar er zijn meer gevaren om voor te waken. Investeringen van bedrijven lonen niet wanneer die bedrijven hun miljardenwinsten even hard weer wegsluizen, het milieu uitputten of de arme landen beroven van hun grondstoffen.'EenzijdigDe belangrijkste zwakte van de eenzijdige sociale benadering van de Millenniumdoelen was dat wat buiten die doelen viel niet werd beschouwd als 'offici\u00eble' ontwikkelingshulp. Dit stond subsidi\u00ebring en samenwerking met de private sector in de weg. Dat de nieuwe minister, Liliane Ploumen, de portefeuille Ontwikkelingssamenwerking \u00e9n Buitenlandse Handel onder haar hoede heeft, stemt Rolph van der Hoeven dan ook hoopvol. 'Maar van mij had het nog wel een stapje verder gekund. Ook de ministeries van Landbouw en Financi\u00ebn zijn relevant voor ontwikkelingshulp als het gaat om wereldwijde verduurzaming van voedselketens of bijvoorbeeld de toegang tot financi\u00eble producten in arme landen.'Minister Liliane Ploumen bevestigt dat financi\u00eble schotten goede hulpprogramma's nu vooral tot last zijn. 'Er is sprake van een nieuwe ball game', zegt ze voor ze het kerstreces ingaat. 'De private sector staat te popelen om te investeren in ontwikkelingslanden en kan daaraan een zeer zinnige bijdrage leveren. Denk aan onze expertise op het gebied van waterbeheersing of voeding. De tijd dat ontwikkelingssamenwerking zich terugtrok in haar eigen wereldje moeten we echt achter ons laten.'Het is volgens Ploumen dan ook hoog tijd de criteria voor offici\u00eble internationale ontwikkelingshulp te verruimen. 'De financi\u00eble beperkingen zijn volkomen disfunctioneel. Nu we toch nadenken over de post-2015-agenda moeten we de ruimte benutten om het budget voor offici\u00eble internationale ontwikkelingshulp ook te herdefini\u00ebren. Het gaat om het einddoel: armoede en ongelijkheid uitbannen, nog in onze generatie.'Heldere herkenbare doelstellingen, zoals de vorige Millenniumdoelen, zijn hiervoor nog steeds nodig. Daarover is iedereen het eens. De uitdaging, zegt Vos, is ze zo te formuleren dat iedereen zich er wereldwijd in herkent en iedereen zich aangesproken voelt. Een proces van jaren wordt dat, waarbij landen zeker zullen gaan dwarsliggen, waarschuwt Van der Hoeven. 'Zo zullen de Verenigde Staten zich blijven verzetten tegen harde klimaatafspraken. Weer ander landen zullen zich verzetten tegen het afschaffen van landbouwsubsidies. En opkomende landen zoals China houden niet van dat opgestoken vingertje dat Europa aan zijn koloniale verleden heeft overgehouden.''De duivel zit in de details', zegt Vos. 'Dat wordt duidelijk als we straks de echte agenda gaan opstellen.'",
      "time": "5 januari 2013, 00:00",
      "timeofday": "00:00",
      "title": "De wereld maakt nieuwe voornemens",
      "year": 2013
    },
    {
      "category": "Archief",
      "count": 53,
      "day": 3,
      "href": "http://www.volkskrant.nl/archief/het-nieuwe-gouden-tijdperk-zal-groen-zijn~a3486277/",
      "month": 8,
      "text": "De nieuwe wereldOver welke ontwikkeling maakt u zich het meeste zorgen?Zes vaste vragenGeboren 20 september 1939 in Caracas, Venezuela. Opleiding Perez studeerde architectuur en economische en sociale techniekgeschiedenis.Werk In de jaren zeventig was Perez economisch 'forecaster' voor diverse Zuid-Amerikaanse regeringen. Tussen 1980 en 1983 was ze hoofd technologische ontwikkeling voor het Venezolaanse ministerie van Industrie, een functie waarin ze 's werelds eerste overheidsgesponsorde agentschap voor durfkapitaal Fintec opzette. Later was ze consultant voor de Wereldbank, de OESO, Unesco en het VN-ontwikkelingsprogramma UNDP. Sinds 2003 bekleedt ze diverse posten en leerstoelen aan de Universiteit Cambridge, de London School of Economics, de Universiteit van Sussex en de Tallinn-universiteit voor technologie in Estland. Publicaties Perez schreef talloze artikelen en boeken, waarvan haar standaardwerk Technological Revolutions and Financial Capital het bekendste is.2TekstFotoWie zou de wereld moeten leiden?3Achteruitgang is mogelijk. Maar groei en sociaal welzijn zijn ook mogelijk. Politieke beslissingen zullen uitmaken welke toekomst het wordt.Blijven we altijd vooruitgaan? Of hebben onze kinderen en kleinkinderen het minder goed dan wij?'De wereld is door de crisis drastisch aan het veranderen. De economie transformeert, de bevolking vergrijst, de overheid wordt kleiner, Europa raakt achterop. Of toch niet? Hoe ziet de nieuwe wereld eruit? De Volkskrant spreekt deze zomer met tien dwarse denkers. Aflevering 5: Carlota Perez.Niet zo lang als de Europese Unie standhoudt.De starheid van de Europese landen.1Komt er ooit nog oorlog? Waarom wel/niet?CV Carlota PerezGoed: dan maar geen interview met Carlota Perez. De prominente sociaal-econome mag dan voortdurend onderweg zijn tussen haar geboorteland Venezuela en haar werk aan de London School of Economics; haar interviewen per e-mail, zoals ze graag wil, sorry, daarvoor passen we beleefd.Maar de grande dame van de economische langegolftheorie, 73 is ze inmiddels, dringt aan. 'Ik schrijf vrij gemakkelijk in een mondelinge stijl', mailt ze. En drie uur later: 'Ik zou het interview graag doen.'Als er iemand is die de nieuwe wereld zou kunnen duiden, is het Perez. Expert op het gebied van de sociale en economische gevolgen van technologische verandering, verbonden aan vier universiteiten, oud-adviseur van onder meer de VN, de OESO en diverse Zuid-Amerikaanse regeringen. Omhangen met onderscheidingen, vanwege haar invloedrijke onderzoek naar het verloop van economische crises, uiteenlopend van de spoorweghype in het victoriaanse Engeland tot de instorting van de internethype aan het eind van de jaren negentig.Ze ziet er, in navolging van economen als Joseph Schumpeter en Nikolai Kondratiev, regelmaat in, grote golven die ontstaan als nieuwe technologie\u00ebn zich aandienen. In haar boek Technological Revolutions and Financial Capital beschrijft ze aan de hand van vijf historische voorbeelden hoe dat in zijn werk gaat: eerst een 'installatieperiode' waarin de technologie zich aandient, dan een periode van ontwrichting, als de economie zich schoksgewijs aanpast. 'Er zitten historische wetmatigheden in de manier waarop technologische revoluties ontstaan en worden opgenomen in de maatschappij', zei ze toen zakenblad Forbes haar interviewde als 'thought leader'.Drie jaar voordat de kredietcrisis toesloeg was Carlota Perez dan ook een van de weinige economen die het zagen aankomen. De instorting van de technologiebeurs Nasdaq in 2000 was niet groot genoeg geweest 'om veranderingen af te dwingen', zei ze misprijzend. 'We krijgen waarschijnlijk nog een klap of twee. Daarna ligt er waarschijnlijk een grote opleving in het verschiet.' Toen de crisis inderdaad kwam, in 2008, maakte ze in een lang, technisch artikel vol grafieken en economische kerncijfers aannemelijk dat het gewoon de economische slinger is, die nog wat heen en weer wiebelt. Naschokken van de computerrevolutie, volgens haar.Vooruit dan maar. We besluiten te chatten over de mail, vraag voor vraag en antwoord voor antwoord, om toch nog iets van een gespreksvorm te behouden. 'Ik antwoord zo snel als ik kan', mailt ze in de middag. 'Waarschijnlijk op mijn vlucht morgen.'Waarom staat u er eigenlijk zo op om alleen per e-mail te worden bevraagd?'Dat is omdat me dat de tijd geeft om na te denken en kernachtig te zijn, in plaats van maar door te praten.'U wijst erop dat technologische revoluties altijd volgens een vast patroon verlopen, met dezelfde pieken en dalen. Technologische revoluties dicteren de grote golfbewegingen van de economie.'Neo-schumpeterianen zoals ik zien een verband tussen de verspreiding van technologie\u00ebn aan de ene kant, en financi\u00eble instortingen en de polarisatie van inkomens tussen en in landen aan de andere kant. Schumpeter schetste hoe technologische revoluties ongeveer iedere halve eeuw 'lange golven' in de economie teweegbrengen, lange periodes van groei en krimp in het bruto nationaal product. In mijn eigen werk ligt de nadruk vooral op de manier waarop iedere technologische revolutie door de economie en de maatschappij wordt opgenomen.'Waar in die golfbewegingen zitten we nu?'Kijkend naar de geschiedenis heb ik twee verschillende periodes kunnen identificeren in de voortplanting van iedere technologische revolutie. Eerst komt de installatieperiode, waarin een nieuwe technologie verschijnt, zich vermenigvuldigt, de heersende logica van innovatie verandert, een nieuwe infrastructuur vestigt en bestaande industrie\u00ebn moderniseert. Die periode wordt gekarakteriseerd door ongebreidelde vrije markten; ze wordt ingeleid door een financieringsgolf en eindigt in een grote financi\u00eble zeepbel en het klappen daarvan. We bevinden ons momenteel in de moeilijke periode van recessie die volgt op die instorting.'Voor de goede orde: over welke technologische revolutie hebben we het?'De revolutie waarmee we momenteel te maken hebben is die van het informatietijdperk: micro-elektronica, computers, software, internet, mobiele telefonie. Maar je moet niet alleen naar de harde technologische kant kijken. De technologische veranderingen brengen ook een nieuw techno-economisch paradigma met zich mee, een andere logica van innovatie en organisatie. Samen met de techniek is die in staat een sprong in productiviteit en kwaliteit in alle economische sectoren teweeg te brengen, en talloze instituties en sociale activiteiten te vernieuwen.'Noemt u eens een voorbeeld?'Met het gebruik van computers en internet zie je grote veranderingen in organisatiestructuren. Zoals de verschuiving van verticale piramides naar platte netwerken. Ook de structuur van markten verandert. Bijvoorbeeld de verschuiving van drieledige markten - luxueuze, standaard en goedkope producten - naar een lange staart van nichemarkten. Dat is allemaal onderdeel van de paradigmaverschuiving die op zo'n revolutie volgt.'Inmiddels is IT zo alomtegenwoordig dat je niet eens meer beseft dat allerlei innovaties die op het oog weinig met technologie te maken hebben, zonderIT domweg niet mogelijk waren. Dat geldt voor de biotechnologie en de nanotechnologie, maar ook bijvoorbeeld voor de mogelijkheid om allerlei alternatieve energiebronnen toe te voegen aan het aanbod, wat uiteindelijk zal uitmonden in interactieve smart grids (netwerken van kleine, lokale energiecentrales zoals windmolens en zonnecellen, red.).'Maar de dotcom-zeepbel barstte al een tijd geleden, rond 2000. De huidige crisis gaat vooral over banken, financi\u00eble constructies en hypotheken. Wat heeft dat te maken met de opkomst van IT?'Dat klopt, maar wat je vergeet is dat de financi\u00eble zeepbellen van de afgelopen jaren alleen maar mogelijk waren door het IT-gebruik van de financi\u00eble wereld. Niet alleen heeft software allerlei gekunstelde financi\u00eble instrumenten en gestapelde hypotheken mogelijk gemaakt; dat ze zich zo snel en wereldwijd konden verspreiden, kwam volledig door internet. Ook dat is niet nieuw. Halverwege grote technologische transformaties uit het verleden zie je altijd grote financi\u00eble zeepbellen ontstaan. Die ontstaan doordat de financi\u00eble markten de nieuwe technologie van die tijd gaan promoten - en gebruiken. En telkens zie je dat er frauduleuze praktijken zijn en mensen die snel miljonair worden.'En dan spat zo'n zeepbel uit elkaar en zijn we weer terug bij af?'Nee, want economische zeepbellen en investeringshypes laten een erfenis achter. Zoals nieuwe infrastructuren, gebouwd van de enorme investeringen die vrijkomen op het hoogtepunt van de hype. In het verleden waren dat kanalen, spoorwegen, stoomschepen, een wereld vol telegrafienetwerken, wegen en vliegvelden, en nu is dat internet. De andere erfenis is een modernisering van de bestaande industrie\u00ebn, en een nieuwe rangorde van landen en sectoren in de wereldeconomie.'Dus zo'n economische bubbel die uit elkaar spat is eigenlijk goed voor ons?'Nee, voor ons is het juist heel pijnlijk! Allerlei vaardigheden worden overbodig, terwijl er nieuwe nodig zijn. Hele regio's worden economisch verwoest, terwijl andere er succesvol uit komen. De werkloosheid schiet omhoog en, algemeen gesproken, de rijken worden rijker en de armen armer.'Groei van de inkomensverschillen is altijd een kenmerk van de installatieperiode. Het is de kleine man die lijdt onder de gevolgen. En tenzij overheden hun verantwoordelijkheid nemen en de condities opnieuw vormgeven om de slachtoffers te redden en de economie te revitaliseren, kan het voor de bevolking nog veel slechter worden. En uiteindelijk, als er een depressie komt, ook voor het zakenleven.'En als overheden niet in actie komen?'Kijk, wat we voor de boeg hebben is een gouden tijdperk dat voor de wereldbevolking kan doen wat de naoorlogse bloei deed voor het Westen. Maar om daar te komen, zijn er grote institutionele veranderingen nodig. Op de technologische revolutie moet een institutionele revolutie volgen, om de kracht van de economische en sociale transformatie te kunnen oogsten. Ieder aspect van het oude systeem moet worden herzien. En eerlijk gezegd geloof ik dat de zaken nog veel erger moeten worden, voor we zover zijn.'Waarom gaat die omslag eigenlijk zo moeizaam?'Dat komt doordat machtige financi\u00eble en zelfs producerende bedrijven weerstand bieden tegen staatsinterventie. In de jaren dertig stuitte Franklin D. Roosevelts New Deal (een massaal investeringsprogramma in infrastructuur om de economie na de Grote Depressie vlot te trekken, red.) op heftig verzet, met beschuldigingen van communisme en fascisme. Toen gaf de ervaring van samenwerking tussen overheid en industrie in de oorlog de juiste vorm aan het institutionele raamwerk. Waarna het de naoorlogse opleving teweegbracht.'Nu ligt dan anders.'Deze keer zal het niet gemakkelijker zijn. We gaan misschien nog verder ten onder voordat het leiderschap ontwaakt. Het huidige starre beleid van versobering is su\u00efcidaal.'Dat klinkt nogal duister. U schreef al eens dat de staat juist 'game-changer' moet zijn.'Inderdaad. Het potentieel aan innovatie is enorm. De traditionele sectoren zijn gemoderniseerd, de nieuwe sectoren hebben giganten in stelling gebracht zoals Apple, Google en Microsoft, die de oude sectoren hebben vervangen als motoren van groei. Intussen voorziet de wereldeconomie in ontploffende afzetmarkten... maar de financi\u00eble sector noch overheden geven richting aan al dat potentieel om ervan te kunnen profiteren.'De reden waarom veel overheden zo vastzitten in het vrijemarktmodel, is dat ze geloven dat de economische groei in de jaren negentig kwam doordat de markten vrij waren, in plaats van door de speciale omstandigheden van de installatie van de IT-revolutie. Wat overheden nu moeten doen, is een convergerende richting aangeven voor innovatie, zodat synergie\u00ebn kunnen ontstaan en alle sectoren kunnen profiteren. In mijn optiek is de meest vruchtbare richting 'groen'. Die is specifiek genoeg om synergie te geven, en heeft genoeg bereik om alle sectoren en alle landen kansen te geven.'Hoe weten we het als de volgende fase, de gouden tijd, aanbreekt?'Historisch gezien is dat altijd een heel duidelijk omslagpunt. De economie trekt aan, overal zie je investeringen, de werkgelegenheid neemt toe, nieuwe leefstijlen beginnen zich te verspreiden enzovoorts. Het gebeurt alleen niet vanzelf, omdat het niet zomaar een marktmechanisme is, maar wordt geholpen door overheidsinzet. Die moet de financi\u00eble markten er met overheidsmaatregelen van weerhouden om te gokken in het financi\u00eble casino, en ze ertoe aanzetten om te investeren in de echte economie. Dat is cruciaal om te garanderen dat er een gouden tijdperk volgt op de recessies voorbij de zeepbel, en niet eentje van bladgoud.'5Dat zijn twee ontwikkelingen: de opkomst van Afrika en de verspreiding van groene innovaties.Welke ontwikkeling stemt u vrolijk?4Leiders die begrijpen wat de werkelijke keuzes zijn en die niet geloven dat de markten ongeleid kunnen blijven.Als u morgen de baas van de wereld zou zijn, welke maatregel zou u dan afkondigen?Ik zou een wereldwijde belasting invoeren op financi\u00eble transacties.",
      "time": "3 augustus 2013, 00:00",
      "timeofday": "00:00",
      "title": "Het nieuwe gouden tijdperk zal groen zijn",
      "year": 2013
    },
    {
      "category": "Archief",
      "count": 52,
      "day": 17,
      "href": "http://www.volkskrant.nl/archief/iedereen-neemt-toch-gezondheidsrisico-s~a3080574/",
      "month": 12,
      "text": "Ieder mens heeft het recht zich klem te eten aan kroketten, chips en negerzoenen. Verstandig is het niet, maar onze vrijheid is niets waard als we geen onverstandige keuzes meer mogen maken, zegt de filosoof Rutger Claassen.De vraag of de staat zich mag bemoeien met het eetgedrag van de burger komt aan de orde in zijn recente boek Het Huis van de Vrijheid. Claassens ideaal is de autonome burger, die zelf beslist hoe hij zijn leven wil inrichten. Een slechte gezondheid beperkt iemands vrijheid, zeker als er een verslaving in het spel is. Daarom mag de staat een burger helpen om gezonder te leven, bijvoorbeeld door een cursus stoppen met roken te betalen. Maar als een zware roker daar geen zin in heeft, moet hij met rust worden gelaten, zegt Claassen, docent politieke filosofie aan de Universiteit Leiden.Het vraagstuk is actueel: afgelopen week constateerde de Raad voor de Volksgezondheid dat het verschil in gezondheid tussen hoger en lager opgeleiden is toegenomen. Lager opgeleiden roken en drinken meer, en eten vetter. Daarom pleitte de raad voor een 'vettaks' op ongezonde producten. Ook wil de raad meer geld voor preventie. Minister Schippers van Volksgezondheid ziet daar weinig in. Gezond leven is een individuele verantwoordelijkheid, vindt ze. Daarom verdwijnen preventieprogramma's - bijvoorbeeld een cursus stoppen met roken - uit het basispakket van de zorgverzekering. Ook stopt ze subsidies aan 'betuttelende' campagnes tegen roken, drinken of andere ongezonde gewoonten.Is een gezonde leefstijl een puur individuele verantwoordelijkheid?'Het fundamentele probleem in deze kwestie is: kiezen mensen werkelijk voor een bepaalde leefstijl of niet? Het antwoord lijkt er vaak een beetje tussenin te hangen. Heel veel dingen doen we op basis van routinematig gedrag, een soort automatische piloot. Bij veel mensen is niet meer duidelijk of ze er bewust voor gekozen hebben die automatische piloot aan te zetten, of dat ze als een slaaf achter hun calorische behoefte aan rennen, omdat het nu eenmaal diep in onze genen is ingebakken om zo veel mogelijk vet zo snel mogelijk op te slaan. Ook de sociale omgeving blijkt van sterke invloed op het eetgedrag van mensen.'Mijn pleidooi is om dat op te helderen. Confronteer mensen: wat voor leefstijl wil je nu eigenlijk? Een huisarts kan vragen: ben je willens en wetens te zwaar? Heb je het ervoor over om tien jaar korter te leven of heb je er last van? Als mensen hun leven willen veranderen, kun je ze helpen, bijvoorbeeld met een cursus. Volgens mij is dat niet betuttelend, zolang mensen zelf aangeven hun leven te willen veranderen. De volgende vraag is natuurlijk of je dat collectief moet financieren. Dat is een lastiger kwestie.'Het VVD-Kamerlid Mulder was daarover heel duidelijk: waarom moet de hardwerkende Nederlander bloeden voor de slechte leefstijl van een ander?'Toch vind ik het niet zo gek om het collectief te financieren, net zoals het grootste deel van de zorg collectief gefinancierd wordt. Ik ben niet tegen eigen verantwoordelijkheid, maar in de gezondheidszorg is het ondoenlijk om een directe link te leggen tussen iemand levensstijl en de kosten die hij veroorzaakt. We nemen allemaal gezondheidsrisico's, in een of ander opzicht. Denk aan skivakanties, sportblessures, mensen die zo hard werken dat ze een burn-out krijgen. Het idee van een collectieve zorgverzekering is toch dat we solidair zijn met elkaar.'Maar jagen die rokers, drinkers en dikzakken de andere Nederlanders niet op kosten? Moet je daarom niet zeggen: laat ze meer zorgpremie betalen of een hogere eigen bijdrage?'Ik geloof niet dat ze meer kosten. De grootste kosten worden aan het eind van het leven gemaakt, en qua kosten maakt het niet uit of dat einde eerder of later komt. Maar zelfs als ongezonde mensen duurder zouden zijn, vind ik het nog een moeilijke afweging. Je moet de collectieve kosten van de gezondheidszorg afwegen tegen de vrijwillige beslissing van een individuele burger om ongezond te leven. Ook dan zou ik die individuele keuze zwaarder laten wegen. We moeten mensen helpen met gezond leven, maar ook hun vrijheid respecteren als ze daarvan niet gediend zijn. Daardoor kun je ze ook beter motiveren als ze wel aan hun gezondheid willen werken. Ze zullen zich meer inzetten, als het hun eigen keuze was mee te doen aan programma's als 'stoppen met roken.'Wat vindt u van de vettaks?'Die benadeelt ook degene die af en toe een kroketje neemt en verder niet te dik is. Zo'n belasting is heel ongericht. Dat wekt veel weerstand.'Maar de overheid gebruikt toch wel vaker belastingen om gedrag te be\u00efnvloeden. Kijk naar de accijnzen op benzine, alcohol en tabak.'Daarvoor geldt in feite hetzelfde. Een deel van die accijnzen dient natuurlijk om de belastingbasis te verbreden, om niet alles uit de inkomstenbelasting te halen. Maar als je zulke dingen belast, doe je dat altijd met paternalistische argumenten. En voordat je tot paternalisme overgaat, moet je altijd nadenken of er geen betere manieren zijn om je doel te bereiken. Ik zie meer in een zacht paternalisme: de overheid helpt je een beter leven te leiden, met jouw eigen instemming.Rutger Claassen debuteerde in 2004 met Het Eeuwig Tekort, een bewerking van zijn doctoraalscriptie over het onstilbare verlangen naar consumptie. Drie jaar geleden promoveerde hij op een academische studie naar de morele grenzen aan marktwerking. Het Huis van de Vrijheid is weer een boek voor een breder publiek.Veel mensen geloven dat de vrijheid sinds de jaren zestig te ver is doorgeschoten. Maar als de overheid nieuwe grenzen stelt, klinkt meteen het verwijt van betutteling. Claassen analyseert dit thema aan de hand van heel concrete kwesties, zoals het zeilmeisje Laura en het rookverbod in de horeca. Maar ook: mag de overheid burgers tot duurzaam consumptiegedrag bewegen? En: mag de overheid nieuwkomers dwingen tot integratie?Claassen bouwt voort op het onderscheid tussen negatieve en positieve vrijheid, in 1958 geformuleerd door de Engelse filosoof Isaiah Berlin. Negatieve vrijheid is de afwezigheid van dwang, door de overheid of andere burgers. Volgens het negatieve vrij heidsideaal garandeert de staat alleen de veiligheid op straat en ordent hij de markt. Verder laat hij burgers zo veel mogelijk met rust. Sommige burgers profiteren daar meer van dan andere. Hoe rijker, machtiger, gezonder en beter opgeleid je bent, hoe gemakkelijker het doorgaans is om je leven vorm te geven. De achterblijvers vinden veel meer obstakels op hun weg. Volgens de aanhangers van het positieve vrijheids-ideaal moet de overheid deze obstakels zo veel mogelijk opruimen, zodat iedereen even veel meesterschap over zijn leven heeft.Dat klinkt aantrekkelijk, stelde Berlin, maar positieve vrijheid is een gevaarlijk ideaal. Het is immers de overheid die beoordeelt welke burgers geholpen moeten worden bij het verwerven van de vrijheid, omdat ze niet helemaal autonoom zijn. Dat opent de deur naar betutteling en bemoeizucht, zelfs naar (gedwongen) heropvoeding en een totalitair systeem. Kortom, het ideaal van de positieve vrijheid gaat al snel ten koste van de vrijheid zelf. Claassen: 'Berlin heeft gelijk dat dit gevaar dreigt, maar ik denk dat hij doorschiet. Volgens mij zijn er genoeg mogelijkheden om burgers te helpen, zonder dat je direct naar een totalitaire samenleving afglijdt. De overheid hoeft ook geen visie op het goede leven te hebben. Ze moet niet tegen burgers zeggen: het goede leven is christelijk, carri\u00e8regericht of ecologisch verantwoord. Het gaat om iets anders. De overheid moet er vooral voor zorgen dat burgers zelf kunnen kiezen hoe ze hun leven willen inrichten. Maar om mensen die autonomie te geven, moet de overheid actie ondernemen.'Grofweg zijn er drie benaderingen, zegt Claassen. De overheid kan zichzelf zo klein mogelijk maken om de verantwoordelijkheid van de burger te benadrukken. De overheid kan zich ook opstellen als een pastoor, die burgers voorschrijft hoe zij moeten leven. Claassen kiest voor een tussenpositie: de overheid moet burgers waar nodig beter toerusten om zelf keuzes te maken.Hij erkent dat er soms een dunne lijn loopt tussen dit positieve vrijheids- ideaal en een overheid die burgers wil voorschrijven hoe zij moeten leven. In zijn boek geeft hij het voorbeeld van minister Rouvoet, die stelde dat burgers die louter consumeren niet werkelijk vrij zijn. De ware vrijheid schuilt in het helpen van de ander, aldus Rouvoet. 'Daarmee gaat hij voorbij aan het vrijheidsbegrip. Echte vrijheid veronderstelt immers dat je er ook voor kunt kiezen niet zorgzaam te zijn.'Vond u het vorige kabinet, het 'VU-kabinet', betuttelend?'Op een aantal terreinen wel. Bijvoorbeeld het algehele rookverbod in de horeca. Waarom moeten alle caf\u00e9s rookvrij worden, als een deel van de mensen vrijwillig besluit dat ze willen roken in het caf\u00e9? Je moet er wel voor zorgen dat er voor niet-rokers genoeg andere mogelijkheden zijn in de horeca. Wanneer dat het geval is, schaden de rokers in hun eigen caf\u00e9s niemand.'Wat vindt u van het huidige kabinet? Is dat het kabinet van de negatieve vrijheid?'Ja, dat vind ik wel. Je ziet dat het duidelijkst bij de maatregelen rond het persoonsgebonden budget en de sociale werkplaatsen. Juist op plaatsen waar mensen uit de onderste lagen van de samenleving proberen hun leven zelf vorm te geven, met behulp van de overheid, wordt gesnoeid. Dat vind ik echt onbegrijpelijk. Er spreekt een visie uit waarin je veronderstelt dat mensen al autonoom zijn en de overheid niets meer hoeft te doen om ze te helpen autonoom te blijven. Dat vind ik te gemakkelijk.'Juist als je oog hebt voor de zelfredzaamheid van mensen zou je voorzichtig moeten zijn met zulke bezuinigingen. Maar er is een fixatie op het idee dat zelfredzaamheid betekent: alles helemaal zelf doen. In mijn optiek is zelf-redzaamheid iets waar de hele gemeenschap voor verantwoordelijk is. Die gemeenschap omvat ook het individu zelf. Die heeft een belangrijke rol. Maar ook iemands vrienden, familie, omgeving en soms ook de overheid hebben een rol te spelen. Zie het als een orkest waarin ieder zijn partij blaast. Elke autonome burger is een gemeenschappelijke prestatie van formaat.'De staat is geen geluksmachine, zegt premier Rutte. Mensen moeten zelf in actie komen, ook aan de onderkant van de samenleving.'Als je uitsluitend in termen van negatieve vrijheid denkt, gooi je de diepere betekenis van het vrijheidsideaal weg, als het spreekwoordelijke kind met het badwater. Negatieve vrijheid is alleen maar waardevol omdat het mensen in staat stelt zelf de regie over hun leven te nemen. Maar als je dat erkent, moet je ook de stap maken naar positieve vrijheid. Om iets van hun leven te kunnen maken hebben mensen ook bepaalde hulpbronnen nodig.'Maar waar leg je de grens? Er zijn ook mensen die zulke hulpbronnen eigenlijk niet nodig hebben, er passief van worden of er zelfs misbruik van maken.'Klopt. Je moet eerst de piketpalen slaan. Dan zul je zien dat er een grijs gebied is. Maar het feit dat er tussen dag en nacht een grijs gebied van schemering zit, wil niet zeggen dat de concepten dag en nacht waardeloos zijn. Natuurlijk is het lastig om het persoonsgebonden budget goed uit te voeren. Maar dat is politiek: wat zijn de toegangsvoorwaarden, hoe bestrijden we fraude, hoe zorgen we dat de regeling terecht komt bij de mensen waarvoor zij bedoeld is? Het eist veel van de uitvoeringspraktijk. Nu wordt er vanwege fouten in de uitvoering gezegd: we schaffen 90 procent van die regeling af.'Vindt u dat de vrijheid in de samenleving te ver is doorgeschoten?'Mijn ideaal van persoonlijke autonomie is een politiek ideaal. Dat betekent dat geen enkele burger maximale vrijheid heeft, omdat je nu eenmaal samenleeft met andere burgers. Natuurlijk zie ik ook gevallen waarin mensen die maximale vrijheid wel claimen, door zich brutaal te gedragen in het verkeer of voor te dringen in de rij. Maar aan de andere kant laat onderzoek steeds weer zien dat Nederlanders veel vrijwilligerswerk en mantelzorg doen, en de gulste gevers aan goede doelen zijn. Ouders blijken zelfs twee keer zo veel tijd aan hun kinderen te besteden als in de jaren tachtig!'De filosoof Michael Walzer zei: de klacht dat de vrijheid is doorgeschoten is een permanente klacht van de liberale samenleving. Vanaf de Verlichting in de 18de eeuw zeiden mensen dat de samenleving te individualistisch was geworden. Volgens Walzer moet je die klacht zien als een nuttige waarschuwing. Pas op, wees je ervan bewust dat een vrije samenleving ook verantwoordelijkheden schept.'RUTGER CLAASSEN1978Geboren in Amsterdam1996-2002Studie rechten Utrecht1997-20031997-2003Studie filosofie Utrecht2004Boek Het Eeuwig Tekort2003-2008Docent filosofie Universiteit Utrecht2008Promotie Utrecht, over marktwerking in de zorg2008Docent politieke filosofie Universiteit Leiden2011Het Huis van de Vrijheid. Uitgeverij Ambo. 22,50 euro.",
      "time": "17 december 2011, 00:00",
      "timeofday": "00:00",
      "title": "Iedereen neemt toch gezondheidsrisico's",
      "year": 2011
    },
    {
      "category": "Archief",
      "count": 68,
      "day": 5,
      "href": "http://www.volkskrant.nl/archief/terug-naar-de-romantische-politiek-interview-theoloog-phillip-blond-democratie-in-depressie-deel-7-slot~a996713/",
      "month": 6,
      "text": "Op bladzijde 281 \u2013 hij is dan bijna aan het einde van zijn gretig geschreven cri de coeur \u2013 staat zijn aanklacht misschien nog het meest pregnant geformuleerd: \u2018De laatste dertig jaar hebben we ons zowel tot de staat als tot de markt gewend, alsof een van beide de endemische crisis waarin we ons bevinden, kon oplossen. We hebben er een hoge prijs voor betaald. Onder de hoede van zowel de staat als de markt heeft zich een massa van rechteloze en ontheemde burgers gevormd. Links heeft hun cultuur uitgekleed, rechts hun kapitaal. In naaktheid komen ze op de beursvloer van het leven, met alleen hun arbeidskracht als koopwaar. Geproletariseerd en losgeslagen kunnen de burgers die het product zijn van de deal tussen markt en staat nooit een echte gemeenschap vormen.\u2019 Hij is nog jong, 43 is Phillip Blond. Hij heeft filosofie gestudeerd en theologie en hij behoort tot de politieke inner circle van de nieuwe, conservatieve Britse premier David Cameron. Ze zijn leeftijdgenoten; ook Cameron is 43. \u2018David en ik hebben een zeer nauwe politieke verstandhouding.\u2019  In de Britse pers overheerst hier en daar de scepsis: heeft Cameron misschien Blond naar binnen getakeld om mooi weer te spelen met een verhaal over communities waar mensen in respect en zelfrespect samenleven? Hoe het ook zij, op het Wereld Economisch Forum in Davos sprak Cameron begin dit jaar over \u2018kapitalisme met een geweten\u2019, teneinde \u2018markten zonder moraal\u2019 uit de weg te ruimen. Het was alsof hij Blond citeerde. Deze stelt vast: \u2018David was een der eersten in de Britse politiek die ook sprak over zaken als menselijk geluk. De politiek die hij voorstaat  en de filosofie daarachter liggen dicht in de buurt van de maatschappelijke hervorming die ik bepleit.\u2019 Phillip Blond noemt zich een \u2018Red Tory\u2019; het is ook de titel van zijn boek dat twee maanden geleden verscheen. Hierin ontvouwt hij als conservatief,  zijn radicale en idealistische opvattingen over een andere politiek, een andere samenleving.  Onderaan bladzijde 288 vat hij zijn perspectief samen. Links moet zijn libertaire onverschilligheid opgeven om een krachtige civiele ruimte te kunnen scheppen. Rechts moet zich de enorme economische ongelijkheid tussen mensen aantrekken. \u2018Het vereist evenveel toewijding aan billijkheid en eerlijkheid, aan rechtvaardig verdeelde welvaart als aan overgeleverde cultuur en ethische tradities.\u2019Ben u een romanticus?\u2018Absoluut. Alleen romantische politiek is waarachtige politiek. Alleen als je droomt, ontwikkel je omstandigheden waarin een alternatief voor het bestaande kan opbloeien. \u2018Elke belangrijke politieke verandering  heeft een romantische herkomst. Ga maar na: de bevrijding van de vrouw, het einde van de slavernij, de vernietiging van het fascisme \u2013 al het indrukwekkende dat mensen hebben bewerkstelligd komt voort uit de kracht van de verbeelding, uit de overtuiging dat er een betere toekomst in het verschiet ligt. \u2018Wie politiek bedrijft zonder romantiek is een manager, een treurig soort manager.\u2019 Een hoge stem, in een stevig postuur. Het gesprek vindt plaats in zijn comfortabele loft in Brick Lane, Oost-Londen. Vroeger was het de Joodse wijk, naderhand zijn de Bangladeshi er neergestreken.  Een afspraak was niet in een handomdraai gemaakt. Eerst was er de verkiezingscampagne, daarna het spektakel van de nieuwe regering en tussendoor waren er talloze verplichtingen als uitvloeisel van snel stijgende furore. De filosoof John Gray schreef in de Britse krant The Independent: \u2018Blond is de enige denker van betekenis in de entourage van Cameron; zijn visie op de toestand van Engeland is daarom van meer dan theoretisch belang.\u2019  De snelle opgang die Blond heeft gemaakt van een betrekkelijk onbekende theoloog naar een veelgevraagd politiek-culturele analist, is in niet onbelangrijke mate het gevolg geweest van een column van David Brooks in de New York Times. Brooks, een gematigd conservatief, behoort tot de vooraanstaande schrijvers van de krant. In de bewuste column omhelsde hij Blond, zijn analyse van de versplinterde samenleving \u2013 Blond: \u2018Kijk eens wat een bende we ervan gemaakt hebben\u2019 \u2013 en zijn pleidooi voor een maatschappij waarin de staat noch de markt de dienst uitmaakt, maar de mensen zelf, bij voorkeur op lokaal niveau hun lot in handen nemen. Nadat Brooks aan de bel was gaan hangen, was het gedaan met de relatieve rust van Blond. Hij zegt: \u2018Je kunt je niet voorstellen hoeveel wetenschappers, ministers en journalisten plotseling iets van je willen na zo\u2019n column.\u2019 Het verhaal dat hij te vertellen heeft zit in zijn hoofd en in de nagelrand van zijn pink. Het zit overal. \u2018Zowel de staat als de markt  heeft de menselijke verhoudingen vernietigd. Dat is de kern. De staat die alles centraliseerde heeft alle vormen van betrokkenheid van mensen op elkaar, overbodig gemaakt. De markt heeft met al zijn nadruk op individualiteit hetzelfde bereikt. Daaraan is onze samenleving kapot gegaan. De zwakste gemeenschap uit de jaren zeventig was sterker dan het sterkste sociale netwerk van nu.\u2019  Hij begint soms al te antwoorden in de vraag. Hij is een spraakwaterval. Veel twijfel kent hij niet, maar arrogant is hij evenmin. Laten we het erop houden dat Phillip Blond een goed opgeleide intellectueel is uit de Britse, conservatieve traditie.David Brooks schrijft dat je een kapotte samenleving kunt herkennen aan het feit dat het publiek verachting koestert voor de politieke elite. Heeft het publiek daar geen gelijk in?\u2018Nee, dat vind ik niet, dat vind ik helemaal niet. Er zijn parlementsleden zonder moraal. Maar het zijn enkelingen. Vergis je niet,  veel parlementari\u00ebrs kunnen  gemakkelijk  meer geld verdienen buiten de politiek. Dat doen ze niet, omdat ze iets willen bereiken voor de maatschappij.  \u2018Mensen moeten wel argwanend zijn tegen het politieke bedrijf. Het publiek moet zelf een rol opeisen, het bedrijven van politiek moet een zaak worden van de massa\u2019s. De bevolking moet meer macht uitoefenen in de eigen, lokale gemeenschap. Het is het enige medicijn tegen het gebrek aan vertrouwen.\u2019 In hoeverre staat de kredietcrisis zo\u2019n zelfverzekerde gemeenschap in de weg?\u2018Nou ja, we staan er slecht voor. Als je de tekorten van heel Groot-Brittanni\u00eb bij elkaar optelt, van de staat en van de burgers, is onze uitstaande schuld 469 procent van het jaarlijks bruto binnenlands product. Dat is echt dramatisch. Onvermijdelijk wachten ons jaren van krimp. Het probleem van krimp is dat het iets structureels kan worden, krimp die krimp uitlokt, enzovoorts.  Ik ben niet zo bang voor inflatie; ik denk dat deflatie op de loer ligt, een toestand waarin de economie steeds kleiner wordt.  \u2018Dus als we ons nu niet snel  bezinnen op een radicale transformatie, niet alleen van onze economie, maar vooral ook van onze sociale verhoudingen \u2013 als we dat nu niet snel in gang zetten, zitten we diep in de sores.\u2019Mag je in een tijd van krimp en onzekerheid verwachten dat mensen bereid zijn aan een radicaal andere maatschappij te gaan werken?\u2018Het is het enige moment. Crisis is altijd een kans op verandering. Mensen komen niet in opstand in goede tijden; dat doen ze alleen in slechte tijden. We hebben nog een lange periode van slechte tijden voor ons. \u2018Wanneer heeft Groot-Brittanni\u00eb zich voor het laatst binnenstebuiten gekeerd. Dat was in 1979, met de komst van mevrouw Thatcher. Waarom was er bereidheid om te veranderen? Omdat de hele zaak naar de donder dreigde te gaan.\u2019Over mevrouw Thatcher gesproken, kun je in retrospectief niet zeggen dat zij met haar radicale neoliberalisme een voorname bijdrage heeft geleverd aan wat u \u2018de gebroken samenleving\u2019 noemt? \u2018Ze kwam op een moment, aan het eind van de jaren zeventig, waarop de ideologie van de maakbare samenleving was vastgelopen. Een benadering via de markt bood nieuwe perspectieven. Maar de markt die hier in dit land ruim baan kreeg, was die van de monopolies, van de oligopolies en van de plutocraten.  \u2018Het was niet een vrije markt die hier werd ge\u00efntroduceerd. Het bracht een smerig soort kapitalisme voort. \u2018Maar toch, ik zal je wat vertellen: mevrouw Thatcher was een romantica.\u2019Dat wist ze knap te verbergen.\u2018Het viel niet op, omdat ze ook mechanistisch was. Haar romantiek was een abstract ding. Wat ze wilde, was niets minder dan herstel van Britse macht, Britse trots en Britse cultuur. Om dat te bereiken had ze de markteconomie nodig. Maar het ging haar om het eerste, niet om het laatste. Het is interessant, en als je wilt tragisch, dat niet het doel van zelfbewuste gemeenschappelijkheid, maar het middel, het marktdenken haar historische erfenis is geworden.\u2019Links valt wat hem betreft evenveel te verwijten als rechts. Rechts verwijt hij het onversneden kapitalisme, de geldzucht. Links moet niet vluchten in een heilig geloof in de staat. En bovenal moet links niet doen alsof hedonisme een vrije mens voortbrengt. \u2018Ik ontken niet de grote verworvenheden. Ik zeg wel: ze vergden een hoge prijs.\u2019 Hij heeft een litanie klaarliggen, noem het de Litanie van de Ellende die het totale verval van cultuur, deugdzaamheid en geloof omvat: \u2018De groeiende angst, het tekort aan vertrouwen, de overvloed aan achterdocht, de gestage toename van gewelddadige misdaad, eenzaamheid, recessie, depressie, particuliere en collectieve financi\u00eble schuld, het uiteenvallen van gezinnen, scheiding, ontrouw, bureaucratische en geanonimiseerde openbare diensten, smerige ziekenhuizen, machteloosheid, de toename van racisme, de eindeloze papierwinkels, langere werktijden, kinderen zonder ouders, schijnbaar onveranderlijke armoede, de blijvende ongelijkheid, teenagers met messen, teenagers die met messen worden bewerkt, het verval van beleefdheid, agressieve jeugd, het verval van burgerlijke vrijheden en surveillance als groeiende obsessie, autoritaire praktijken van de overheden, libertaire praktijken van de overheden, algemene richtingloosheid, politiek cynisme en een zich verbreidend tekort aan dagelijkse vreugde.\u2019 Blond zegt dat het de litanie is van iedereen die onbevangen om zich heen durft te kijken. Hij vindt dat het de lijst moet zijn van het verleden. Zijn panacee is de democratie van onderop, een nieuw economisch en sociaal model \u2018dat zich richt op de mensen die zijn achtergelaten\u2019. Wat hij voor zich ziet zijn burgers die zich op lokaal niveau  met elkaar verbinden in economische netwerken van allerlei soort, gefinancierd met publiek en particulier geld. Wie heeft de macht in die netwerken?\u2018De groep, het netwerk zelf. Het budget gaat naar de groep en in de groep heeft iedereen een gelijke stem. Dat maakt de gemeenschappelijkheid transparant.  \u2018We hebben innovatieve idee\u00ebn nodig, in de lokale gemeenschappen, om een heel ander soort kapitalisme te vestigen, een nieuw economisch model dat eerlijker marktverhoudingen schept, welvaart herverdeelt en in ruime mate de afhankelijkheid van sociale voorzieningen vermindert. \u2018Bij Gore Tex, dat grote Amerikaanse bedrijf van wandelkleding, stemt het personeel elke twee jaar over de vraag wie hun managers zijn. Dat is fantastisch. Op zo\u2019n manier cre\u00eber je een omgeving waarin mensen een eigen politieke en economische rol op zich nemen.\u2019Wordt het geen zootje?\u2018Nee, helemaal niet. In algemene zin durf ik te verdedigen dat als je aandelenopties alleen aan het management geeft een bedrijf eerder vastloopt dan wanneer iedereen mede-eigenaar is.\u2019  We praten over het postkantoor. Phillip Blond is een fervent tegenstander  van de dreigende sluiting van postkantoren in zijn land. Hij wil niet nostalgisch klinken, maar neem van hem aan dat het postkantoor bij uitstek een instituut is dat je kunt inzetten om de lokale economie te revitaliseren en om de achtergestelden mee te nemen in de financi\u00eble vaart der volkeren. Hij kent het cijfer uit zijn hoofd: 82 procent van de leden van de Federatie van Kleine Bedrijven meent dat sluiting van postkantoren desastreus zal zijn voor hun onderneming. \u2018Ik zou het zeer de moeite waard vinden als het postkantoor, waarvoor heel veel mensen grote affectie koesteren, het financi\u00eble hart kan zijn van lokale ondernemingen die eigendom zijn van de gemeenschap. Het postkantoor dat uitleent tegen lage rentes, dat niet wil speculeren op Wall Street maar dat de plaatselijke investeringen wil ondersteunen.\u2019 Over de banken heeft hij een soortgelijk verhaal. De banken houden \u2018de perverse logica dat de armen nooit zullen bezitten\u2019 in stand. Hij wil meer banken, en kleinere banken. Hij wil banken met een gevoel van verantwoordelijkheid en ook wel trots voor de plaatselijke omstandigheden. \u2018Bankieren op het niveau van de gewone mensen, met veel aandacht voor een hechte relatie tussen lener en uitlener. \u2018Mij interesseert een vorm van kapitalisme waaraan brede lagen van de bevolking deelnemen. Ik voel me in morele zin beledigd als ik aan tafel word bediend, als mijn huis wordt schoongemaakt, als voor mij wordt gekookt  door mensen die geen kans hebben om  verder te komen in het leven. Ik haat dat. Ik ben tegen horigheid.\u2019De kleine, plaatselijke bank. Met alle waardering, hoe serieus moeten we zo\u2019n pleidooi nemen?\u2018Het gebeurt al. Er zijn voorbeelden. In Lombardije, in Noord-Itali\u00eb heb je bijna tweehonderd zelfstandige banken. Ieder met z\u2019n eigen omvang en diensten. De bijna tien miljoen mensen van Lombardije gaan over ruim 800 duizend grote en vooral kleine ondernemingen. Heel veel zakenmensen schrijven hun succes voor een belangrijk deel toe aan de plaatselijke verhoudingen.\u2019U wordt nostalgie aangewreven.  Van u wordt gezegd dat u verlangt \u2018naar de verloren wereld van lauw bier en cricketwedstrijden op de dorpsweide\u2019.\u2018Ach, men zegt maar wat. Ik ben geen protectionist en ik hang niet aan het verleden. Ik vind dat de waarde van de lokale gemeenschap weer moet worden herontdekt. Ik propageer kleine lokale netwerken die toegang hebben tot elke handelsmarkt, nationaal en internationaal.  \u2018Het gaat erom van de grond af nieuwe vormen van burgerlijke participatie op te bouwen, in het openbaar bestuur en in het particuliere bedrijfsleven.\u2019Bent u niet een tikkeltje na\u00efef?\u2018Je kunt nooit alles binnenhalen. Maar mijn idee\u00ebn zijn voor een belangrijk deel overgenomen door de Conservatieve partij. ResPublica, de denktank die ik heb opgericht, heeft in korte tijd veel fondsen weten aan te boren. Het is allemaal heel opwindend. Ik word serieus genomen, ik heb geen klachten.\u2019",
      "time": "5 juni 2010, 00:00",
      "timeofday": "00:00",
      "title": "Terug naar de romantische politiek Interview Theoloog Phillip Blond Democratie in depressie Deel 7 (slot)",
      "year": 2010
    },
    {
      "category": "Economie",
      "count": 51,
      "day": 20,
      "href": "http://www.volkskrant.nl/economie/nieuwe-lente-nieuw-geluid~a987665/",
      "month": 3,
      "text": "Nederland maakt zich op voor een nieuwe toekomst, met een nieuwe lichting gemeenteraadsleden, wethouders, parlementari\u00ebrs en ministers. Hun wacht de enorme uitdaging ons uit de economische crisis  naar een gezonde economische toekomst te loodsen. De grootste belemmering daarbij wordt gevormd door de begrensde blik waarmee beleidsmakers naar de wereld kijken. Maar daarin zijn ze niet alleen.Nog net voor de lente aanbreekt en de lange winter eindelijk voorbij is, heeft het politieke leiderschap in Nederland een drastische facelift ondergaan. De onenigheid binnen het kabinet leidde ertoe dat de PvdA-bewindslieden hun functies neerlegden en de zittende kabinetsleden plotsklaps verantwoordelijk werden voor een veel bredere portefeuille. Alsof dat op zich al nog niet genoeg verandering was, kwamen er op lokaal niveau na de gemeenteraadsverkiezingen ook tal van nieuwe gemeenteraadsleden en nieuwe wethouders bij, brak de PVV lokaal door en wordt hier en daar ook een burgemeester vervangen, zoals in Amsterdam. Bovendien worden als gevolg van de aanstaande Tweede Kamerverkiezingen inmiddels ook de kandidatenlijsten flink opgeschud. De ene na de andere politicus geeft aan geen positie op de lijst te ambi\u00ebren, zoals Pieter van Geel, Frank Heemskerk, Jet Bussemaker, Laetitia Griffith, Staf Depla, Bas van der Vlies, Johan Remkes, Kees Vendrik, Na\u00efma Azough en Camiel Eurlings. Met als klap op de vuurpijl twee opmerkelijke wissels aan de top van grote partijen, Wouter Bos weg voor Job Cohen en Agnes Kant weg voor Emile Roemer. En paradoxaal genoeg was daar te midden van alle consternatie over deze vernieuwing  plotseling  het overlijden van de nestor van de democratie en politieke vernieuwing, Hans van Mierlo. In korte tijd is het aangezicht van politiek Nederland drastisch veranderd.SymptoombestrijdingDe nieuwe politici wacht niet bepaald een gespreid bedje. Want er liggen grote opgaven op het terrein van duurzaamheid, mondiale rechtvaardigheid, economisch herstel, Europese stabiliteit, sociale cohesie en internationale veiligheid. We beperken ons in dit essay tot de economie indachtig de leuze van oud-president Bill Clinton: It\u2019s the economy stupid. Economisch krabbelt de wereld heel, heel langzaam en nog zeer, zeer fragiel uit \u00e9\u00e9n van de ergste crises sinds de jaren dertig van de vorige eeuw. Ook de recente voorspellingen van het Centraal Planbureau (CPB) onderstrepen dit nog eens. De crisis veroorzaakt volgens het CPB grote begrotingstekorten, die samen met de ingrepen in de financi\u00eble sector leiden tot een flinke toename van de staatsschuld. En daar komen algemene ontwikkelingen als verdergaande vergrijzing en (dus) hogere kosten voor gezondheidszorg nog eens bij. Over de oorzaken van de crisis rept  het CPB echter met geen woord. Laat staan over andere mogelijke oplossingen dan bezuinigingen om hetzelfde systeem dat de crisis heeft veroorzaakt draaiende te houden. De politieke partijen reageerden op dit nieuws met idee\u00ebn over het tempo en de aard van de bezuinigingen zonder echter aandacht te schenken aan de economische ordening  die ons naar deze afgrond heeft gebracht. Dat past in het beeld dat tot nu toe vooral aan economische symptoombestrijding is gedaan, door middel van, bijvoorbeeld, deeltijd-WW, steun aan banken en kleine stimuleringsmaatregelen. Met andere woorden, de pijn wordt verzacht, maar de oorzaken worden niet aangepakt. Een crisis biedt kansen, maar dan moet je die wel grijpen.De uitdaging voor de nieuwe lichting beleidsmakers is om hun blikveld te verruimen en na te denken over de fundamentele weeffouten in ons economisch systeem. Hun voorgangers hebben decennialang gewerkt met het idee dat het baatzuchtig eigenbelang de motor van de economie is. Het was niemand minder dan Adam Smith die hier reeds in de achttiende eeuw de basis voor legde. Het baatzuchtig eigenbelang zou in zijn visie een sociaal optimale vrije markt tot stand brengen die al te hebzuchtig gedrag zou begrenzen. Hierdoor ge\u00efnspireerd, is er en masse neoliberale marktwerking ingevoerd op tal van terreinen, zelfs bij voorheen klassieke overheidstaken zoals telefonie, post en zorg.HebzuchtIn de meeste gevallen is de effici\u00ebntie wellicht wat verhoogd, maar tegelijkertijd is daardoor ook de instabiliteit van de ordening groter geworden. Het systeem is sterk gevoelig geworden voor kuddegedrag en overmoed. Op  pijnlijke wijze heeft de crisis aangetoond dat de huidige economische ordening niet in staat is de verwoestende werking van hebzucht en het nastreven van eigenbelang in toom te houden.Het primaat van hebzucht, eigenbelang en rationaliteit is ook iets dat veel economen zich mogen aantrekken. Het mag geen excuus zijn dat dit gedrag zich eenvoudig in wiskundige modellen laat vangen, om aldus de ogenschijnlijke hardheid van de voorspelling te laten toenemen. Want dan kom je uiteindelijk toch weer bedrogen uit. Economie is immers geen natuurwetenschap, maar een sociale wetenschap. Economie is emotie. En die laat zich maar moeilijk voorspellen, afhankelijk als het is van complexe interactie tussen mensen en telkens veranderende externe omstandigheden. De moeder en hoeder van deze modellen, het CPB, zit dan ook per definitie mis. Dat is op zich niet erg, het doorrekenen kan een nuttig onderdeel zijn van de academische discussie, ware het niet dat er zoveel autoriteit aan wordt toegekend. Het is echter de twijfel die vooruitgang in kennis en inzicht brengt, niet de schijnzekerheid. Zonder kritische discussie en twijfel wordt de economische wetenschap een geloof en het CPB een orakel van Delphi. De opdracht  voor zowel economen als  beleidsmakers van morgen is  dan ook de discussie op argumenten te voeren en zich niet blind te staren op de voorspellingen die met een zeer begrensd perspectief op de complexiteit van menselijk gedrag worden gemaakt. Dan zijn er ook nog de grenzen aan de groei, waar anno 2010 nu eindelijk eens rekenschap van moet worden gegeven. Immers, het rationeel nastreven van het baatzuchtige eigenbelang in economisch opzicht gaat lang niet altijd gepaard met sociale- en milieubelangen en levert ook niet de bescherming voor mens en milieu die in deze tijd wordt gevraagd. Maar geld moest rollen, ook volgens  oud-minister van Financi\u00ebn Wouter Bos. Burgers en bedrijven werden gestimuleerd hebzuchtig te zijn: verhoog de consumptie en de productie,  dan komt de economie er vanzelf weer bovenop. Niettemin maakt slechts een klein percentage van de consumenten ook gebruik van de vergrote keuzevrijheid. Het merendeel wil en kan daarmee niet omgaan. Keuzestress is dan ook een algemeen geaccepteerd woord geworden. En belangrijker nog: of het stimuleren van consumptie en productie ook de economie oplevert die bestand is tegen een volgende crisis, laat staan dat deze sociaal, rechtvaardig en duurzaam is, komt doorgaans niet serieus aan de orde.Internationale commissieTen slotte wordt de nieuwe lichting beleidsmakers uitgedaagd af te stappen van het begrensde idee dat de natie afgrensbaar is in de economie. Geld stroomt 24 uur per dag de hele wereld over, van IJsland tot Vuurland. Ook de economische crisis is bij uitstek een internationaal fenomeen. Ogenschijnlijk nationale economische ontwikkelingen, zoals slechte leningen in de Verenigde Staten, kunnen via tal van onderling verbonden schijven een groot effect hebben op de wereldeconomie. Er is een ernstig tekort aan mondiale samenwerking om die ge\u00efnternationaliseerde economie in goede banen te leiden. Wat dat betreft, is de idee van mondialisering nooit echt serieus meegenomen in nationale beleidsplannen. En zijn we nooit werkelijk mondiaal geweest. Dat betekent bijvoorbeeld  dat in plaats van een nationale onderzoekscommissie er een internationale commissie zou moeten komen. Geleidelijk zie je, althans in Europa, nu ook dat besef doordringen. Want nu de crisis ook de euro in haar val dreigt mee te nemen, wordt er plots hard nagedacht om op Europees niveau actie te ondernemen. Kortom, er ligt een taak voor economen om met een bredere blik naar menselijke drijfveren te kijken in hun beleidsadviezen. En er ligt een opgave voor beleidsmakers om een breder blikveld te ontwikkelen dat verder reikt dan de korte termijn en het prioriteren van alleen de nationale problemen of het denken in louter nationale oplossingen zonder acht of achting voor de mondiale ontwikkelingen. Sterker: het nationalistische vliegwiel van het protectionisme draagt slechts bij aan de verdieping van de mondiale economische crisis. Dat en niet de noodzakelijke bezuinigingen is de dure les die de economische crisis heeft geleerd. Het zou een zegen zijn als de nieuwe leiders van politiek Nederland zich dat nieuwe en bredere blikveld eigen maken, want It\u2019s the global economy, stupid. De economie van vandaag vraagt om een herbezinning over de economische orde waarmee we hebben gewerkt. De toekomst ligt noch in Anglo-Amerikaans vrijemarktkapitalisme noch in Chinees staatskapitalisme, maar in globalisme. We moeten afscheid nemen van zelfzucht als primaat en van (cultureel en) economisch nationalisme, en geloofwaardig en krachtig een faire, duurzame mondiale samenwerking omarmen. Laat de nieuwe lichting beleidsmakers in Nederland hierin het voortouw nemen. Waarin een klein land groot kan zijn.Morgen begint een nieuwe lente in Nederland. Het is een begin van een belangrijke nieuwe samenstelling in de lokale en nationale politiek. Hopelijk presenteren ze ook een nieuw geluid. We horen het graag.",
      "time": "20 maart 2010, 00:00",
      "timeofday": "00:00",
      "title": "Nieuwe lente, nieuw geluid",
      "year": 2010
    },
    {
      "category": "Opinie",
      "count": 58,
      "day": 9,
      "href": "http://www.volkskrant.nl/opinie/-tegen-het-paradijs-spanje-kan-geen-economische-waarde-op~a3374457/",
      "month": 1,
      "text": "Ik geef het maar direct toe: dit is een subjectief verhaal. Een beetje een emotioneel verhaal zelfs. Vanwege een te grote persoonlijke betrokkenheid. Op basis van bijna twintig jaar intensief contact met mijn Spaanse schoonfamilie en vele aanverwanten. De conclusie van dit particuliere verhaal zal zijn: Europa kan in veel opzichten een voorbeeld nemen aan Spanje. Conclusie twee zal luiden: het is onrechtvaardig en slecht dat de Spanjaarden moeten bloeden voor wat er niet deugt aan Europa en voor de onnavolgbare logica van de internationale financi\u00eble wereld. Conclusie drie: Spanjaarden moeten vooral geen Duitsers of Nederlanders worden.Deze ode aan Spanje kan maar het beste beginnen in Andalusi\u00eb. Daar was ik in september. In het kustplaatsje waar we verbleven vonden we een oppas voor ons 2-jarige dochtertje: een oudere vrouw en haar gezin. Zo konden we af en toe romantisch uit eten. Heerlijk eten, tegen bespottelijk lage prijzen, u kent dat wel. Na twee weken kostte het ons grote moeite om iets te betalen aan de oppas. Met tranen in de ogen nam ze afscheid van ons dochtertje. Sowieso is Andalusi\u00eb een paradijs voor kinderen; iedereen wilde ons dochtertje aanraken, optillen, knuffelen. Zelfs rennende obers in restaurants en bijna overspannen hotelmedewerkers (ja, er wordt hard gewerkt in het Spaanse toerismewezen) konden het niet laten om even in te houden om ons dochtertje over haar bol te aaien.DienstbaarheidTwee keer gingen we met onbeduidende kwesties naar een medisch centrum. Zoals altijd in Spanje: uitstekende zorg, effici\u00ebnt, zorgzaam. In Sevilla, in Vejer, in C\u00e1diz, in Jerez de la Frontera, in Marbella, overal aardige mensen. In hotels en restaurants, garages, winkels, vliegvelden: professioneel, altijd op zoek naar oplossingen. Nee, niet onderdanig, integendeel, gewoon trots op de professionele uitoefening van hun vak, dat is gebaseerd op dienstbaarheid.Het is duidelijk: dit soort kwaliteiten, liefdevol werken, aardig zijn, zorgzaam zijn, passen niet in economische modellen. En als ze al passen, dan tellen ze mee in negatieve zin. Want liefdevol werken, aardig zijn, zorgzaam zijn, dat kost tijd, dat is arbeidsintensief en doet dus afbreuk aan efficiency, aan verdienvermogen, aan arbeidsproductiviteit. In Marbella kwamen we per toeval terecht in een Baskisch lunchtentje. De uitbater glom van trots omdat we lieten blijken het eten geweldig te vinden.Veel heeft hij aan ons niet verdiend en die man wist ook wel dat hij ons nooit zou terugzien, maar hij was simpelweg blij dat hij iets had gemaakt dat gewaardeerd werd, dat de creativiteit en kwaliteit werd herkend. Hij vond het ook totaal vanzelfsprekend dat hij tot twee keer toe met stoffer en blik in de weer moest om de scherven van het glas appelsap op te vegen dat ons dochtertje had laten vallen. En dat we dan tot twee keer toe recht hadden op een nieuwe appelsap.Gepeperde rekeningOp dat soort momenten denk ik vaak aan de vele Spanjaarden die wij inmiddels in Amsterdam over de vloer hebben gehad. En aan de vele tienduizenden Spanjaarden die sowieso ieder jaar naar Amsterdam komen en worden afgescheept met weke slibtongetjes, zachte patat, fletse slablaadjes, geserveerd door onverschillig en ondeskundig personeel. En dat ze daarvoor dan een gepeperde rekening betalen. Weinig verkopen voor veel geld, dat is vast goed voor het bedrijfsresultaat. En andersom: veel kwaliteit verkopen voor weinig geld is dom. Wie knollen voor citroenen kan verkopen, wint. En laten we daar als Nederlanders nu goed in zijn.Het voorgaande beeld is natuurlijk gechargeerd, maar vreemd is het dat goed presterende, hardwerkende en verantwoordelijke Spanjaarden onderbetaald worden in verhouding met slecht presterende, niet zo hard werkende, onverschillige Noord-Europeanen. En dat ze daarbovenop nu de rekening gaan betalen van de crisis in Europa, want de Spaanse banken krijgen wel Europese miljarden maar alleen als de overheid keihard bezuinigt. En dan worden de Spanjaarden ook nog eens beschuldigd van potverteren, luiheid, incompetentie, enzovoorts.Braafste jongetjeOm niet helemaal op gekke Henkie te lijken die zijn ervaringen baseert op de toeristische en de horecasector - erkende sterke punten van Spanje -, dan toch ook maar even wat harde feiten. Op de radio hoorde ik Ineke Dezentj\u00e9 Hamming, voorzitter van ondernemersorganisatie FME-CWM, beweren dat Griekenland, Portugal en Spanje niets produceren. Toch gek dat Spanje volgens de Wereldbank nog altijd de twaalfde economie van de wereld is. Dat lukt toch echt niet met alleen de productie van sinaasappels.Eigenlijk is het ongelooflijk wat er in Spanje, sinds de jaren tachtig, na bijna veertig jaar dictatuur (tot 1975), bijna vanuit het niets uit de grond is gestampt. Een omvangrijke auto-industrie, chemie, scheepsbouw, machinebouw, textiel- en lederwarenindustrie bijvoorbeeld. Op het gebied van geavanceerde technologie, informatica, vliegtuigbouw, zonne-energie, biotechnologie en infrastructurele werken behoren Spaanse bedrijven tot de wereldtop. Tel de landbouw- en visserijsector en het toerisme erbij op en er ontstaat een tamelijk evenwichtig plaatje. In geen land van Europa was de economische groei sinds de jaren tachtig zo spectaculair als in Spanje. In 2007, het jaar voor het uitbreken van de crisis, had Spanje nog een begrotingsoverschot en stond het bekend als een van de braafste jongetjes van de Europese klas.Maar kijk naar het handelstekort, daaruit blijkt toch dat Spanje, net als andere zuidelijke landen, te weinig exporteert en dus te weinig produceert waaraan andere landen behoefte hebben? Inderdaad, Spanje heeft - nog - een handelstekort, maar wie goed kijkt naar de cijfers ziet dat ook dit veel genuanceerder ligt. In de eerste helft van dit jaar daalde het al flink - de export zal Spanje er bovenop moeten brengen - en als de import van energie niet zou worden meegerekend, had Spanje zelfs een overschot. Dat is dus een probleem van Spanje, de afhankelijkheid van buitenlandse energie.Simpele zielenEr wordt veel onzin beweerd over de Zuid-Europese landen. Ook door mensen die beter zouden moeten weten. Onlangs liet Rop Zoutberg, jarenlang correspondent voor Het Parool en de NOS in Madrid, zich bij Pauw & Witteman ertoe verleiden het beeld te bevestigen dat Spanje voornamelijk bestaat uit simpele zielen die alleen aan de korte termijn denken. 'Ze hebben nu pas ontdekt dat je in een land met zoveel zon heel veel zonne-energie kunt opwekken', schetste hij een hilarisch beeld. 'En dat je op die kale bergtoppen en langs de kust windmolens kunt plaatsen.'Wat een onzin. Spanje heeft sinds het begin van deze eeuw massaal ge\u00efnvesteerd in zonne- en windenergie. Vanaf 2004 heeft Spanje zonnecentrales op grote schaal gesubsidieerd, in de tijd dat de installaties nog verre van rendabel waren. Eerder te vroeg dan te laat dus. Spanje was samen met Duitsland de voorloper in Europa. Het heeft miljarden gekost. Sinds een paar jaar worden de subsidies, tragisch genoeg, weer afgebouwd. Op het gebied van windenergie loopt Spanje nog verder voorop in Europa, weer samen met Duitsland. Op dagen met veel wind wordt meer dan 40 procent van de Spaanse elektriciteit door wind opgewekt. Ook de steun voor windenergie is, onder meer vanwege bezuinigingen, tamelijk abrupt afgebouwd, maar je moet lef hebben om als inwoner van het winderige Nederland, dat hopeloos achterloopt op het gebied van windenergie, Spanjaarden op dit punt te bespotten.Een jaar geleden maakte ik me nog niet zo druk om de karikaturen die van Zuid-Europeanen werden geschetst. Maar de sombere verhalen komen nu wel heel nadrukkelijk bij ons de huiskamer binnen. Schoonzussen en zwagers, vrienden en kennissen verliezen hun baan, dat zijn mensen met kinderen die met baan al nauwelijks konden rondkomen. Dat is tragisch en onterecht. Want eigenlijk alle Spanjaarden die ik ken, werken, mits ze een baan hebben, harder en voor veel minder geld dan eigenlijk alle Nederlanders die ik ken, mijzelf incluis. In mijn ogen is de gemiddelde Spanjaard in wezen calvinistischer dan de gemiddelde Nederlander. Zelfs nu hoor je maar weinig Spanjaarden die Europa de schuld geven van de situatie in hun land. Alleen al daarom is de vergelijking met Grieken idioot.GrootheidswaanzinIs er dan niks mis? Natuurlijk wel. Ook ik hoor al twintig jaar van familie en vrienden de spottende en kritische verhalen over de stuiptrekkingen van het oude Spanje versus het nieuwe, Europese Spanje, over het hardnekkige cli\u00ebntelisme, over wanbeleid van de oude politieke klasse, over de grootheidswaan van de autonome regionale besturen, over bureaucratie en over het gebrek aan doorstroming op de arbeidsmarkt, waardoor de talenten van de goed opgeleide en vitale jongeren ongebruikt blijven. Dat lees je ook gewoon in Spaanse kranten. Niet geheel toevallig komen de laatste tijd ook nogal wat corruptieschandalen aan het licht, waarop de Spanjaarden zelf overigens furieus reageren.En, bijvoorbeeld, het idyllische Jerez de la Frontera waar wij in september rondslenterden in de hitte, zit zwaar in de schulden, vanwege jarenlang wanbestuur van de plaatselijke politici. In essentie is het probleem van Spanje: te veel politiek, te weinig professionaliteit in de instituties. Neem de universiteiten, waar links en rechts een strijd voeren om de macht, die ten koste gaat van de kwaliteit.Maar toch: wat ik in de afgelopen twintig jaar vooral zag, was hoe het land zich desondanks of juist vanwege deze spottende en kritische gedachten van de nieuwe generaties in hoog tempo moderniseerde. Hoe het land niet wezenlijk corrupt werd, hoe de drang om deel van Europa te zijn het won van al die oude reflexen die je mag verwachten van een land dat bijna veertig jaar, tot 1975, dictatuur kende. Als de Europese gedachte ergens heeft geleid tot verbetering, emancipatie en modernisering dan is het wel in Spanje. Tot 2008 was er dan ook nauwelijks een econoom of andere deskundige te vinden die niet met bewondering sprak over Spanje.Zwaar gestraftEn toen kwam de crisis. De oorzaak was tamelijk overzichtelijk: het instorten van de vastgoedmarkt en de bouwsector. Een drama met meerdere schuldigen. Opeenvolgende Spaanse regeringen die de wildgroei niet aanpakten en de projectontwikkelaars geen strobreed in de weg legden. Dan de Spaanse banken die bijna ongelimiteerd hypotheken verstrekten. En de vooral Duitse banken die bijna ongelimiteerd en tegen lage rentes geld leenden aan de Spaanse banken.Het gevolg: meer dan twee miljoen onverkoopbare huizen, huisuitzettingen. En: waar Duitsland werd beloond door de internationale financi\u00eble markten, werd Spanje zwaar gestraft. Het gevolg: Duitsland leent geld tegen rente onder inflatieniveau, Spanje moet geld lenen tegen zelfmoordtarieven. Het uiteindelijke gevolg: draconische bezuinigingen, nog meer werkloosheid en de afbraak van het goede gezondheidszorgsysteem, van investeringen in duurzame energievoorziening, van onderwijs, van innovatie. Jaren van ontwikkeling tenietgedaan. En vooral de Spaanse burger moet bloeden. 'Goed, de Spaanse overheid had natuurlijk eerder moeten ingrijpen. Je kunt dat zien als typisch kortetermijndenken, zoals aan de praattafels als die van Pauw & Witteman lacherig gebeurt. Je kunt het ook zien als een grote en typische fout die in iedere jonge, onstuimig groeiende economie wordt gemaakt. Hoe dan ook: het lachen vergaat Nederland snel. Zoals al meermalen is vastgesteld op de economiepagina's van deze krant: Spanje houdt Nederland een spiegel voor. Terwijl in Spanje de ineenstorting al compleet is, zit Nederland vermoedelijk pas op de helft van de neerwaartse spiraal op de huizen- en bouwmarkt. In november bleek dat de Nederlandse economie in het derde kwartaal van dit jaar harder was gekrompen dan de Spaanse.Europese economieHoe nu verder met Spanje? Het land vecht, in de beste tradities, tegen windmolens, zo lijkt het soms. Op het moment dat Silvio Berlusconi zijn terugkeer in de Italiaanse politiek aankondigt, stijgt de rente op Spaanse staatsleningen. Wat doe je daartegen? Maar Spanje wordt ook, met de andere zuidelijke landen, afgerekend op het feit dat ze onvoldoende zouden bijdragen aan de Europese economie, dat ze onvoldoende produceren. Volgens de economische modellen dan. En het is waar: als ik in Spanje ben, denk ik geregeld dat het eigenlijk ongelooflijk is dat het land het nog zo goed doet. Als je door Midden- en Zuid-Spanje rijdt, begrijp je wel dat deze gebieden nooit de economische motor van Europa zullen worden. Vanwege de droogte, vanwege de hitte, vanwege de bodemgesteldheid en omdat de goed opgeleide jongeren naar de stad getrokken zijn.Ook Oost-Groningen of het Duitse Saksen-Anhalt zullen niet de kurk worden waarop de Europese economie drijft. Andersom is ook de arrogantie van bijvoorbeeld de Catalanen in Spanje misplaatst. Door de ligging, door het klimaat zou het vreemd zijn als het daar economisch slecht zou gaan. Nieuwe technologie kan daar misschien wat aan veranderen - Malaga heeft al vergevorderde plannen voor een 'Europese Silicon Valley' - maar het is een illusie dat de economische ontwikkeling overal in Europa gelijk zou kunnen zijn.Hoge levensverwachtingMaar los daarvan: er bestaan ook nog andere waarden. De levensverwachting in Spanje - en ook die van Itali\u00eb - is bijna de hoogste ter wereld. Wat wil je als land eigenlijk nog meer bereiken? Zelf vind ik het heel wat waard als ik eindeloos door het magnifieke Extremadura kan rijden over een bijna lege weg, in de rode gloed van het avondlicht. En dat ik dan uitkom in het schitterende, historische C\u00e1ceres, waar ik gewoon met euro's kan betalen. De onherbergzaamheid, de leegheid, de woestheid van Spanje is voor mij van onschatbare waarde. De natuur van Spanje is in Europa onovertroffen en uniek, ik moet er niet aan denken dat die uit de weg wordt geruimd voor offici\u00eble economische ontwikkeling. Sterker: ik zou graag betalen voor het product natuur in Spanje. En het is natuurlijk prachtig dat het land met Europees geld voor miljoenen Europese toeristen is ontsloten door middel van een goed wegennet.Het zou mooi zijn als Spanje snel uit de crisis komt, maar ik hoop toch vooral dat Spanje dat niet doet door op Nederland te gaan lijken. De kwaliteit van Nederland is dat het middelmatig bier over de hele wereld weet te verkopen als kwaliteitsbier. Of dat we plofkippen met Europese subsidie weten te verkopen als 'meest veelzijdige stukje vlees'. Dat is best knap, maar de kwaliteit van Spanje is misschien wel dat het de inwoners juist aan die brutaliteit, aan die, zo noemen wij het, handelsgeest ontbreekt.Spanje heeft andere kwaliteiten. (Zuid-)Spanje kan met het zonnige klimaat het Florida van Europa worden. Zorgzaamheid, dienstbaarheid, sociaal gevoel, verantwoordelijkheidsgevoel, kennis van en liefde voor eten zijn daar geen economische handicap, maar een voordeel. De gezondheidszorg moet je dan dus juist niet afbreken, want die is essentieel voor de grijze Noord-Europese golf die de leegstaande appartementen in Spanje moet gaan kopen. Je moet investeren in duurzame energie en in technologie. En je moet de natuur beschermen. Dan wordt Spanje, het land waar de koffiekopjes altijd en overal rinkelen, wat het in potentie al is: het paradijs van Europa. En tegen het paradijs kan, zo weet iedereen, geen economische waarde op.Caspar Janssen(1962) is schrijver en journalist, onder meer voor de Volkskrant.",
      "time": "9 januari 2013, 12:32",
      "timeofday": "12:32",
      "title": "'Tegen  het paradijs Spanje kan geen economische waarde op'",
      "year": 2013
    },
    {
      "category": "Opinie",
      "count": 58,
      "day": 25,
      "href": "http://www.volkskrant.nl/opinie/-amsterdam-moet-slimme-mensen-een-goede-woning-kunnen-bieden~a3382937/",
      "month": 1,
      "text": "In 1966 kwam ik in Amsterdam wonen. Ik was drie en mijn vader kreeg als afgestudeerde Delftenaar een baan in Amsterdam. In de flat woonde nog een driejarig jongetje, mijn vriendje Willem. Toen woonden we in dezelfde flat, nu in dezelfde wijk, Slotervaart. Verder lijken onze levens in niets op elkaar. Dat hangt sterk samen met de economie van Amsterdam.De economische groei van Nederland moet uit de steden komen. Bijzondere mensen wonen en werken in steden op een kluitje. Door die dichtheid worden ze productiever - samen verdienen ze meer en scheppen ze meer werk dan elk afzonderlijk, en meer dan buiten de stad. Maar steden worden alleen productiviteitsmachines als ze die bijzondere mensen weten aan te trekken. Wat zijn dat voor mensen?Ze heten 'hoogopgeleid'. Maar dat etiket klopt niet helemaal. Er zijn genoeg mensen zonder titel die heel bijzondere dingen doen in de stad. Het gaat om mensen die slim zijn, innovatief \u00e9n ondernemend. Die nieuwe zonnecellen ontwikkelen, nieuwe winkelconcepten bedenken, apps maken of spijkerbroeken ontwerpen. Ik noem hen keien. Want dat zijn ze.De kei zorgt voor welvaart. Wie keien aantrekt, trekt welvaart aan. De kei cre\u00ebert banen, niet alleen banen voor zichzelf, maar ook voor mensen met minder kansen op de arbeidsmarkt. Iedereen profiteert.KansrijkHoe trekt een stad keien? Ze zijn onafhankelijk, kunnen wonen waar ze willen en kiezen de aantrekkelijke steden. Naar Detroit en Liverpool kijken de keien niet om. Maar steden als Londen, Parijs, New York, Singapore en ook Vancouver, Berlijn, Kopenhagen en Seattle zijn fanatiek bezig keien aan te trekken. Er wordt stevig internationaal geconcurreerd om talent.Amsterdam, met zijn historische binnenstad van allure, een open klimaat, groen en schone lucht, is in deze strijd buitengewoon kansrijk. We spreken onze talen en zijn wereldberoemd. Keien willen hier wel wonen.Steden die succesvol zijn in deze strijd, zijn per huishouden welvarender dan het landsgemiddelde. Maar Amsterdam is een uitzondering. Daar ligt het huishoudinkomen onder het gemiddelde en de werkloosheid boven het gemiddelde. Amsterdam heeft 90.000 uitkeringen op 400.000 huishoudens, de AOW niet meegerekend, en 40.000 Amsterdammers moeten rondkomen van de bijstand.Veelbelovende jongerenOm te slagen kan een stad maar aan drie hendels trekken. Laten we ze langslopen om te zien hoe Amsterdam het doet. Ten eerste kan een stad veelbelovende jongeren aantrekken om hen zelf tot kei op te leiden. Studenten komen vooral op de stad Amsterdam af. Amsterdam helpt de universiteiten. Maar helpen de universiteiten Amsterdam wel genoeg? De hier instromende eerstejaars hebben lagere vwo-eindcijfers dan gemiddeld. De studenten \u00e9n docenten tonen zich in enqu\u00eates relatief ontevreden over hun instituut. En de mix van studies leidt tot ondergemiddelde arbeidsmarktkansen. Hier mogen we toch niet tevreden mee zijn?Ten tweede kan een stad keien aantrekken n\u00e1 hun opleiding. Waar gaan de afgestudeerden uit Delft of app-ontwerpers uit Canada wonen? Amsterdam heeft sociale woningbouw. Die biedt aan grote hoeveelheden mensen met lage inkomens een betaalbare woning. Maar die veelbelovende starters en nieuwkomers komen er niet voor in aanmerking. Waar andere steden sociale woningaandelen hebben van nul (Stockholm), 10 (Berlijn) of 20 procent (Parijs), behoort in Amsterdam 61 procent van alle woningen tot het sociale segment.Bijna tweederde van onze stad is verboden toegang voor mensen die groei en dynamiek brengen. Tweederde van Amsterdam doet niet mee in de concurrentie om de kei. Het percentage wel beschikbare huurwoningen is 6 procent, vermoedelijk het laagste ter wereld.Gelukkig hebben we de scheefwoner. Hadden we die niet gehad, dan daalde het Amsterdamse opleidingsniveau onder dat van Drenthe. Maar waren we niet net begonnen de scheefwoner aan te pakken? Stel je voor dat het lukt.De derde hendel is de kei in de stad vasthouden. We weten dat de voordeur dicht zit. Maar de achterdeur staat open. De stad maakt een sociale stijging mogelijk en levert mensen een sociale etage hoger af. Daar verlaten ze de stad - zijn taak zit erop. Maar willen we dat? Als we weten dat welvaart ontstaat door een hoge concentratie keien, dan wil je die juist vasthouden. Zij zijn de economische motor. Nu verlaten de succesvollen de stad, terwijl degenen wier sociale stijging niet slaagt, achterblijven. Amsterdam heeft het hoogste percentage inwoners met een langdurig laag inkomen van Nederland.Wie heeft hier iets aan? Degene die niet profiteert van de stijging heeft er weinig aan. Zoals mijn vriendje Willem. Havo niet afgemaakt. Na een loopbaan als glazenophaler in caf\u00e9s zit hij nu al tien jaar in de bijstand. Meer economische dynamiek had ook hem aan het werk kunnen helpen. Willem wil niet alleen een woning, hij wil ook een baan. Nu zit hij met een lage koopkracht vast in een dure stad.De middengroepen hebben er ook niets aan. Ze hebben de stad waarin alleen maar heel goedkope en heel dure woningen staan, verlaten. De boekhouder, de leraar en de accountmanager wonen in Purmerend en Almere. We hebben forenzen van hen gemaakt.De kei heeft ook niets aan dit beleid. Die is op de Amsterdamse huurmarkt niet welkom. Kiest hij voor Vancouver, dan wordt het een appartement aan de baai. Kiest hij voor Amsterdam, dan wordt het Almere. De winnaar lijkt de scheefwoner. Die woont goedkoop in de stad van zijn keuze. Maar is het ook de woning van zijn keuze? Zijn voordeel vervalt bij verhuizing. Hij is als het ware gevangen in de woning. En blijft eindeloos een scheefwoner.De mensen aan de bovenkant van de arbeidsmarkt hebben ook geen baat bij dit systeem. Maar, in alle eerlijkheid, ze hebben er ook niet zo veel last van. Wie genoeg geld heeft, vinde zich een woning. Ik vond er ook \u00e9\u00e9n toen ik in 2010 naar Amsterdam kwam. Het was de vroegere woning van de familie Wibaut.In 2014 is het honderd jaar geleden dat Floor Wibaut, de grote voorvechter van sociale woningbouw, aantrad als wethouder van Amsterdam. Hij zag in dat economische voorspoed in Amsterdam gebaat was bij onderwijs ('sociale verheffing') en goede woningen. Prachtige Amsterdamse wijken heeft het opgeleverd, zoals de Spaarndammerbuurt.Honderdduizenden Amsterdammers hebben een eeuw lang kunnen profiteren van goede woningen tegen een lage huur. Maar de vraag is of een heilzaam medicijn van honderd jaar geleden niet over zijn houdbaarheidsdatum heen is. We hebben de sterkst gereguleerde woningmarkt ter wereld. Die is uitgegroeid tot een belemmering voor de economie van de stad. Wibaut was een vernieuwer, maar wij hebben zijn gedachtengoed nooit vernieuwd.Stad zonder murenWaarom doen we dit? Dit beleid helpt allang niet meer tegen ongelijkheid. Wie de middengroepen de stad uit jaagt, bevordert juist de ongelijkheid. Het helpt ook niet tegen segregatie. Iedereen ziet toch de verschillen tussen binnen en buiten de ring. De mate van segregatie neemt in Amsterdam al twintig jaar toe. De meest gesegregeerde wijken zijn juist de wijken met veel sociale woningbouw.Wat zou het voor Amsterdam betekenen als we \u00e9cht gaan meedoen in de internationale strijd om de welvaart en de banen? Met hoger onderwijs dat talent aantrekt als een magneet. Met een stad zonder muren waar keien altijd welkom zijn. Door, bijvoorbeeld, het socialewoningpercentage te halveren tot zo'n 30 procent, gelijk aan het Nederlandse gemiddelde en gelijk aan het aandeel huishoudens met een laag inkomen. Nog altijd hoger dan bijna alle andere steden in de wereld. Als huurders hun eigen corporatiewoning mogen kopen en we meer bouwen in het midden- en hogere segment, waar het knelt, komen we daar in tien jaar op uit. Wat zou dat voor Amsterdam betekenen?Ten eerste zouden we meer balans krijgen in de bevolkingssamenstelling. Het is een beetje een rare stad geworden, zo zonder middengroepen. Die zogenoemde 'ongedeelde stad' kom ik alleen in ambtelijke stukken tegen.Onze economie zou ten volle profiteren van het supertalent van Amsterdam: minstens 1 procent extra economische groei gedurende tien jaar en 40.000 nieuwe banen, ook aan de onderkant van de arbeidsmarkt. Hoe kun je in deze tijd verantwoorden om dit niet te doen? Wat heeft Willem aan sociaal beleid als hij daardoor niet aan het werk komt?Er ontstaat dan ook meer keuze op de woningmarkt voor velen. Bestaande huurders van een corporatiewoning kunnen hun eigen woning kopen - als ze willen. Aantrekkelijk voor hen, winstgevend voor de corporatie, goed voor de stad, het maakt geld vrij voor nieuwbouw. Buitenstaanders, zoals ingenieurs uit Delft en app-makers uit Canada, kunnen de stad weer in. De middengroepen, waarvoor nu te weinig woningen zijn, komen weer aan bod.Gevolg is ook minder forensenverkeer naar de stad. Mensen met werk wonen daar steeds verder vandaan. Ieder jaar komen zij in groteren getale van steeds verder weg naar Amsterdam. De groepen met de laagste arbeidsparticipatie wonen het dichtst bij het werk. Zo hebben we ons eigen vervoersprobleem gecre\u00eberd. Minder regulering op de woningmarkt betekent ook minder druk op de ochtendspits.Meer welvaart in de stad betekent ook meer inkomsten voor de gemeente. Zonder de tarieven te verhogen, komen er al gauw honderden miljoenen extra binnen voor mooiere straten en parken, ondergronds parkeren, meer veiligheid en minder graffiti. Maar mij trekt vooral het avontuur. Want groei betekent banen, maar ook zelfvertrouwen, ontplooiing, innovatie en initiatief. Groei betekent nieuwe idee\u00ebn, nieuwe diensten, nieuwe kunstvormen. Het betekent dynamiek op straat. Voorspoed en optimisme in de stad kun je zien, je kunt het voelen en ruiken. Het maakt een stad tot een avontuur voor iedereen die er verblijft.Eric Wiebesis wethouder Verkeer en vervoer in Amsterdam.",
      "time": "25 januari 2013, 10:47",
      "timeofday": "10:47",
      "title": "'Amsterdam moet slimme mensen een goede woning kunnen bieden'",
      "year": 2013
    },
    {
      "category": "Archief",
      "count": 57,
      "day": 20,
      "href": "http://www.volkskrant.nl/archief/niets-waard-zonder-het-hollandse-land~a2855819/",
      "month": 8,
      "text": "'Heb je je kaplaarzen aan?' Persoonlijk assistent Nicolette belt om te zeggen dat Adriaan Geuze (50) iets later dan afgesproken aan het station zal staan. Rotterdam CS: daar laat de landschapsarchitect, tenger en jongensachtig ondanks zijn donkere pak en witte overhemd, de reis van vandaag beginnen. Want Geuze wil alleen zijn verhaal vertellen als hij de journalist een dag mee op stap mag nemen. Het verhaal van het oer-Nederlandse polderland met zijn wolkenluchten dat hem in de genen zit en dat in zo'n rap tempo verandert.Vooral het zuidelijke deel van de Randstad, van pakweg Leiden tot Dordrecht, is hem een doorn in het oog. Dat is hard op weg een soort Los Angeles te worden, waarbij de grenzen tussen de stad en het 'ommeland' zoals Geuze dat liefkozend noemt, verdwenen zijn. Waar de stedelijke bebouwing niet meer ophoudt en waar woonwijken bedrijventerreinen worden en woonboulevards naadloos overgaan in snelwegen.'Waar je nooit meer in een kwartier de stad uit kan fietsen om een koe te zien, een weiland of een sloot. Ik ben bezorgd. In paniek zelfs. Steeds meer mensen wonen in een omgeving waar het landschap niet meer bereikbaar is. Niet overal gelukkig; als je in Amsterdam woont, kun je nog steeds langs de Amstel fietsen. En in Den Bosch bijvoorbeeld kussen de stad en het Dommeldal elkaar. Maar bij Den Haag of Rotterdam is het landschap radicaal verdwenen.'In dat verstedelijkte gebied begint vandaag zijn verhaal. Vandaar zal de tocht naar Zeeland gaan. Het Mauritshuis staat op het program. Schiphol. Eigenlijk ook nog Purmerend en de Flevopolder, maar zover zullen we niet komen. Achter in de Volkswagen Sharan staan een paar kaplaarzen. 'Die heb ik altijd bij me.'West 8 heet het bureau voor Urban design and landscape architecture waarvan Geuze in 1987 een van de oprichters was. Inmiddels telt het 50 werknemers in Rotterdam en 11 in New York. In de loop der jaren werden talloze parken en tuinen, woonwijken en buitenruimtes ontworpen: van een 10 kilometer lang groen waterfront langs de rivier dwars door Madrid, tot een nieuw landschap rond Schiphol. Van een stedenbouwkundig plan voor het Borneo-eiland in Amsterdam, tot een intieme bamboetuin in China.Een van hun laatste projecten is een park in Miami, met onder de palmen een buitentheater met videoprojecties op de gevel van het gebouw dat Frank Gehry ontwierp voor de New World Symphony. Het ontwerp won een prestigieuze architectuurprijs in de VS. 'We kregen tw\u00e9\u00e9 recensies in The New York Times', zegt Geuze trots. 'Dat betekent voor een bureau als het onze een doorbraak in Amerika.'Grijnzend vertelt hij hoe zijn bureau in 2007 de prijsvraag won voor de recreatieve invulling van Governors Island, pal onder Manhattan en naast Liberty Island.' Voor de presentatie aan het publiek ben ik met een zelfontworpen houten fiets met picknickmand van achter in de zaal, b\u00e1m b\u00e1m, alle trappen afgestuiterd. Ik fietste zo het podium op. Tien minuten had ik om mijn verhaal te vertellen: hoe je daar met de veerboot aan zou komen en dat de fietsen dan op je staan te wachten. In Amerika heb ik geleerd dat je je sterke punt schaamteloos moet onderstrepen.' West 8 won de wedstrijd en dat verbaast Geuze niet. 'Die fiets; die deed het 'm.'Terug naar het begin, naar Rotterdam. Naar het Zuidplein, om precies te zijn, waar Geuze de rotonde neemt. 'Kijk om je heen', zegt hij en hij zwaait naar het gigantische verkeersplein en de grote naoorlogse gebouwen eromheen. 'Wat zie je? Kun je benoemen wat je om je heen ziet? Nee? Waar woon jij? Haarlem? Dat is een stad met een duidelijk dna: de Bavokerk, de Grote Markt, Teylers museum, het Spaarne. Het Zuidplein is daarentegen een plein zonder eigenschappen. Ik ben Rotterdammer, en voor Rotterdammers is dit hun leefomgeving. Die valt niet mee. Hier moeten we wonen en werken, hier moeten we onze kinderen naar school brengen.'Mensen vragen hem vaak, op verjaardagen en feestjes, of hij daar niks aan kan doen, aan het feit dat Nederland zo lelijk wordt. Geuze: 'Ik wil daar niet mijn schouders over ophalen, of cynisch over doen. Ik wil stilstaan bij die vraag, en erover nadenken. En dan kom je al snel uit bij de relatie tussen stad en platteland.'Geuze stuurt zijn auto de snelweg op, door de aaneenschakeling van gemeenten die samen Rijnmond vormen. Hij hervat zijn college dat ruim acht uur zal duren. 'Kijk eens in Libelle. Daarin zie je plaatjes met een duidelijk wereldbeeld. Van in je witte linnen broek met de fiets naar buiten. Picknickmand, hond en kind mee. Het Nederlandse landschap, zoals de 17de en 19de-eeuwse meesters dat schilderden en zoals dat in de Verkade-albums is getekend: dat landschap zit in onze genen. Nederlandse films spelen zich af op een Amsterdamse gracht of op een ongerepte dijk zoals je ze nauwelijks meer vindt. Dat kun je zien als een clich\u00e9, maar het is ons landschap, en we bezingen en verfilmen en schilderen het.'Dat landschap van wolkenluchten en polders en molens, dat zit in ons dna, zoals de Alpen in het dna van de Zwitsers zitten. Als we dat dna verliezen, zegt Geuze, 'wordt het leven lastiger'. Geuze is er ten diepste van overtuigd dat wanneer je opgroeit in een suburbane omgeving, zonder landschap, zonder ankers, je vatbaarder bent voor stress.Op een woonerf in Spijkenisse houdt hij stil. Doorzonwoningen met gele en rode sponningen, een speeltuintje in het plantsoen. Hij zwijgt. Dan, terwijl hij de motor start: 'Ik word hier zenuwachtig. Dit is zo'n suburbane omgeving zonder eigenschappen, met een kunstmatige onschuld. Want pas op: deze stad kun je niet uitfietsen. Je stuit op een olieraffinaderij, of op de snelweg. Je komt hier niet meer weg, tenzij je de auto neemt en gaat rijden.'En dat doen we. Geuze vergist zich een paar keer in de wirwar van snelwegen, maar dan hebben we de goede te pakken, richting Zeeland. Hij zegt: 'Ik ben een Hollander; het landschap is van mij, dat heeft mijn vader me geleerd. Ik ben de helft van het jaar in het buitenland, maar ik zou nooit ergens anders kunnen wonen.'Geuze groeide op in Dordrecht. Zijn vader werkte in de dieselindustrie en was een 'anarchistische natuurvorser'. 'Met hem ging ik de natuur in, op plekken lopen waar geen pad is. Kamperen in het wild. Polsstokspringen in de modder. Ik kan nog steeds wakker worden en denken: ik moet n\u00fa een polsstok regelen.' Zijn moeder stierf op zijn 7de. 'Al heel jong had ik een sterk zelfbewustzijn.' Als jongetje was hij vaak bij zijn opa die als kameraar, 'baas van de dijk', de Lekdijk beheerde en een statig dijkhuis bewoonde. 'Klooien met bootjes, struinen door de Biesbosch. Toen ik een jaar of 14 was wist ik wat ik wilde worden: landschapsarchitect.'De stad heeft plaatsgemaakt voor de polders van Voorne. Oud land, zegt Geuze, dat eeuwen geleden is gewonnen op de zee. Links een opklarende wolkenhemel, rechts dreigt donker een onweersbui, een rij populieren buigt voor de wind. Bij de Haringvlietsluizen klaart zijn gezicht op als de lucht die openbreekt: 'Dit is het land van mijn jeugd. Ik ben opgegroeid met de Deltawerken.' Hij wijst op de haven van Stellendam: 'Een geschenk van die Deltawerken.'Nederlanders, zegt Geuze, zijn in hun strijd tegen het water altijd pragmatisch geweest. Het gevaar van de zee moest bestreden worden, het land gewonnen; zo simpel was dat. In de 17de eeuw, toen ze het leegpompen van de zee pas echt goed onder de knie hadden gekregen, begon de euforie. 'We konden de zee aan! Op kruispunten van waterwegen waren trotse waterstadjes ontstaan; iedereen woonde in het landschap. Elk kind kon varen en schaatsen. Schilders en dichters gingen die oerversie van het landschap vastleggen. Het zijn de Hollanders die het begrip 'landschap' hebben uitgevonden; het Engelse woord 'landscape' is daaraan ontleend.' Geuzes grote verdriet is dat die liefde voor dat landschap al decennia niet meer terug te vinden is in de Nederlandse ruimtelijke ordening. 'In steden als Londen en M\u00fcnchen mag alleen gebouwd worden binnen de stadsgrenzen. Daar waakt men, anders dan hier, voor het volbouwen van het platteland.'Aan de horizon doemt de geknotte toren van Goedereede op. 'Marsmans geknotte torens: je kunt ze clich\u00e9 noemen, maar het zijn ware clich\u00e9s. Het Hollandse landschap was een muze. Avercamp schilderde het volk op de schaats. Waarom gingen we schaatsen? Gewoon, puur voor het plezier! Amsterdammers zeilden op zondag over het IJ, half voor de wind, naar Velzen, naar landgoed Beecke-stijn, en weer terug. Waarom? Zomaar, voor de lol. We waren welvarend en dat mocht worden gezien.' Hij vertelt over zijn zoon, Joeri van 9, die hier in de buurt op zeilkamp is: 'Wat hij er later mee doet, moet hij zelf weten, maar mijn kinderen moeten leren zeilen en schaatsen.'De Brouwersdam. Nederlandse ingenieurskunst, zegt de ingenieur trots. 'Asfalt over zand en stortstenen over stroomgeulen.' Hij wijst hoe over de dijk het zand is aangeslibd en er duin is ontstaan. 'Een cadeau van de natuur, een nieuwe delta ontwikkelt zich.' Het liefst, zegt hij, was hij ingenieur geweest tijdens de wederopbouwjaren, met zijn onge\u00ebvenaarde dadendrang. De generatie die Schiphol bouwde, de havens van Rotterdam, snelwegen, 'die de zee strafte voor de ramp'. Hij geeft toe: hij is een aartskankeraar, maar ook een ontzettende romanticus. 'Ik ben niets waard zonder dit landschap. Ik b\u00e9n het Nederlandse landschap, zou Mulisch zeggen. Dat gul is, en genereus en troost. Dit kan niemand van je stelen. Als ik over de Moerdijk rij, richting huis, en ik zie die horizon, dan ben ik gelukkig.'In Brouwershaven scheuren kitesurfers bij windkracht 7 over de golven. We eten een boterham met kaas en Geuze tekent op een stuk papier zijn droom: een langgerekt smal eiland, een groot Terschelling, 30 kilometer voor de kust, van Den Helder tot Zeeland. Het is Geuzes oplossing voor het vraagstuk van de stijgende waterspiegel. En het is zijn antwoord op de overbevolking van de huidige Nederlandse metropool, die zich uitstrekt van Den Helder tot Meppel en van Rotterdam tot Eindhoven. 'Geef de mensen nieuw land, zoals we altijd hebben gedaan.' Opgespoten land, waar in de loop van de jaren de wind en het water duinen zullen vormen en schorren en slikken. Waar als je aankomt met de veerboot de fietsen klaarstaan. Waar mensen voor niet te veel geld een stukje land kunnen kopen om een huisje op neer te zetten. Geuze gunt alle families hun eigen gezellige duinhuisje. Begrijp hem goed; hij heeft het leukste werk van de wereld, 'maar als Nederlands landschapsarchitect droom ik van land maken. Punt.'In Nederland wordt geen land meer gemaakt, behalve op \u00e9\u00e9n plaats: de nieuwe Maasvlakte. Geuze parkeert de auto bij een loods en rent snel en behendig een zandheuvel op. Daarachter strekt zich de reusachtige zandvlakte uit. Hij spreidt zijn armen: 'Yes! Toch nog land gewonnen!' Dan rent hij weer het duin af, terug naar de auto. We zijn hier op verboden terrein. Een stevige beveiliger staat ons al op te wachten. Geuze put zich uit in verontschuldigingen, houdt een heel verhaal. En kan zo nog net voorkomen dat we worden gearresteerd.De file op weg naar Den Haag verhindert dat we op tijd het Mauritshuis bereiken. Daar had hij Gezicht op Delft van Johannes Vermeer willen laten zien. Gezicht op Haarlem van Jacob van Ruisdael. De stier van Potter, waar tussen de poten van de jonge stier de Hollandse horizon is geschilderd. Iconische schilderijen die de mens in zijn landschap laten zien.Dan maar meteen door naar Schiphol, zo'n wederopbouwwonder. Op de A4 flitsen fastfoodrestaurants, woonboulevards, lichtmasten, geluidswallen voorbij. 'Gezicht op Leiden', spot hij. 'Hier verdwijnt het landschap in een tempo, je wil het niet weten. Zo'n geluidswal, gr\u00fawelijk. Geef mij maar een dijk met fluitenkruid.'De stemmingen van Adriaan Geuze zijn zo veranderlijk als vandaag de wolkenluchten, die elk half uur van gedaante veranderen. Bij Schiphol breekt de zon door en stopt hij op een weg achter een aantal loodsen. Een trotse grijns verschijnt op zijn gezicht. 'Wat zie je? Berken. Duizenden berken. Ons bureau werkt al vijftien jaar aan de landscaping van Schiphol, we maken hier een modern landschap. In die periode hebben we bijna een miljoen berken geplant!' Hij kijkt naar de wuivende, buigende bomen. 'De ruis is weggedrukt. Geen schaamgroen, geen camouflage, maar een zachtgroene voile om alle bedrijvigheid.'De landschapsarchitect straalt.",
      "time": "20 augustus 2011, 00:00",
      "timeofday": "00:00",
      "title": "Niets waard zonder het Hollandse land",
      "year": 2011
    },
    {
      "category": "Politiek",
      "count": 50,
      "day": 24,
      "href": "http://www.volkskrant.nl/politiek/het-verantwoordingsdebat-van-minuut-tot-minuut~a3260498/",
      "month": 5,
      "text": "Ook minister Jan Kees De Jager was aanwezig bij het jaarlijkse verantwoordingsdebat om uitleg te geven over de financi\u00ebn. Rutte moest zijn economisch beleid tegenover de oppositie verdedigen. Die schermde met de groeiende werkloosheidscijfers. Met name PvdA-leider Samsom probeerde de premier hierop aan te vallen, maar Rutte hield vol dat het kabinetsbeleid 'de enige juiste manier' is om de crisis te bestrijden.PVV-leider Wilders hield zich opvallend stil in het debat. Tijdens zijn bijdragen legde hij de nadruk op de verkiezingen. Hij voorspelde dat de PVV zou winnen omdat het kabinet tegen de wil van de Nederlanders geld geeft aan Europa. Europa is h\u00e8t thema van de verkiezingen, herhaalde Wilders. Ook zei Wilders dat Nederland uit de Europese Unie moet stappen.Maar ook de andere partijen hadden niet de neiging om op details uit het jaarverslag of op de analyses van de Rekenkamer in te gaan. Ze gebruikten het debat vooral om hun inzet voor 12 september duidelijk te maken. Misschien moet de verrassende motie van wantrouwen van de PvdD tegen staatssecretaris Bleker ook in dit licht worden gezien.Opvallend was tot slot dat Rutte op een vraag van VVD-leider Blok meldde dat het kabinet nog deze zomer met een grondwetsvoorstel komt om het aantal Kamerleden terug te brengen naar 100.21.36 uur: Naast de PvdD stemt verrassend genoeg ook GroenLinks voor de motie van wantrouwen tegen Bleker. De rest van de Kamer stemt tegen. Hiermee komt een verrassend einde aan het verantwoordingsdebat.21.32 uur: Hiermee is het verantwoordingsdebat bijna ten einde. Er moet alleen nog gestemd worden over de motie tegen Henk Bleker.21.29 uur:Rutte krijgt weer het woord voor een reactie. Hij gaat in op de moties. De motie van wantrouwen van de Partij voor de Dieren tegen staatssecretaris Bleker ontraadt hij. De motie-Samsom juicht hij toe, want 'als het kabinet alles mag doen tegen de werkloosheid maakt dit de status van het demissionaire kabinet staatsrechterlijk gezien nog bijzonderder'.21.17 uur:Thieme dient een motie in tegen staatssecretaris Bleker, wiens beleid ze 'abject' vindt. Thieme vraagt aan Rutte de staatssecretaris 'controversieel' te verklaren. De Kamer begrijpt niet helemaal wat er met deze motie bedoeld wordt. Is dit een motie van wantrouwen?Thieme stelt dat alles duidelijk is; de minister moet nu vervangen worden. Van Haersma Buma begrijpt er niets van. Is het nou de bedoeling dat er over een motie van afkeuring of wantrouwen wordt gestemd? Slob vraagt Thieme om zich te houden aan de spelregels van het parlement. 'De termen die u gebruikt kennen wij niet.' Van Haersma Buma vraagt nog een keer wat er nu met deze motie bedoeld wordt.Jolande Sap vraagt of het kabinet een reactie kan sturen naar de Kamer waarna er dinsdag over gestemd kan worden. Van Haersma Buma: 'Het is toch wel wonderlijk dat de indiener van de motie ervan overtuigd moet worden dat dit een motie van wantrouwen is.' Besloten wordt om het als zodanig te accepteren en er wordt vanavond nog over gestemd.21.14 uur:Van der Staaij (SGP) concludeert dat het debat van vandaag vooral een verkiezingsdebat was. 'Met excuus voor alle nieuwe partijen die niet konden meedoen', grapt hij.De mooiste zin van Rutte vond Van der Staaij: 'De zegen komt niet uit Den Haag'. 'We moeten niet alleen voor- of achteruit kijken, maar ook omhoog kijken, voor de zegen.'21.08 uur:Slob van de ChristenUnie zegt nog steeds te balen van het feit dat het kabinet een grondswetwijziging wil voorstellen, nog snel voor de verkiezingen. Hij doelt op het voorstel om het aantal Kamerleden terug te brengen van 150 naar 100. Volgens Blok heeft de ChristenUnie dit ook gedaan in het vorige demissionaire kabinet. 'Dat kunt u niet met droge ogen beweren', stelt Slob.21.05 uur:Jolande Sap wijst erop dat de Rekenkamer misschien wel baalt omdat het in het debat niet over inhoudelijke zaken ging, maar vooral over politieke strategie. 'Maar dat is ook weer niet gek met het oog op de verkiezingen.'21.02 uur:Pechtold gaat in zijn beurt nog eens in op Wilders. 'Het was een falend kompas om met Wilders samen te werken, iemand die je aan het lijntje houdt. Iemand die vandaag niet eens een vraag durfde te stellen.'21.01 uur:Roemer spreekt kort en wijst erop dat Wilders nu dingen zegt die hij de afgelopen anderhalf jaar niet heeft gedaan. Onder zijn verantwoordelijkheid zijn er harde bezuinigingen doorgevoerd.20.57 uur:Na het felle debat met Pechtold vervolgt Wilders zijn verhaal. '12 september wordt misschien wel een soort politieke bevrijdingsdag', zegt hij. Volgens Wilders zal de PVV dan een klinkende overwinning behalen.20.49 uur:Geert Wilders spreekt weer. 'Op het moment dat Griekenland bijna de euro uitgaat geeft het kabinet een blanco cheque van 40 miljard aan Europa.'Pechtold vraagt waarom Wilders in het debat geen vragen stelt aan de premier. Waarom gaat Wilders niet in debat over bijvoorbeeld extra politieagenten? 'Zelfs de premier vandaag \u00e9\u00e9n vraag stellen zat er niet in.'Wilders antwoordt: 'Wij gaan over onze eigen woorden. De verkiezingen gaan over Europa en onze soevereiniteit.'Pechtold: 'Zijn dat de thema's? Ik loop hier 7 jaar rond. Wilders loopt hier 20 jaar rond. Wilders is verantwoordelijk voor de euro en voor de Unie. Maar zelf dat ene jaartje van macht verantwoorden zat er vandaag niet in. Dat is geen democratie; dat is laf.'Wilders: 'Wat laf is, is dat Pechtold de burgers meer btw gaat laten betalen, en dat de reiskosten omhoog gaan, terwijl D66 geld naar Brussel stuurt. Er is maar \u00e9\u00e9n laf en dat is D66 die de burger laat bloeden voor Brussel.'20.41 uur:In zijn tweede beurt herhaalt Samsom dat er twee visies zijn om de economie op orde te brengen. 'De premier stelt dat zijn beleid het enige juiste is, maar het is dan wel raar dat dit gepaard gaat met stijgende werkloosheid.'De PvdA dient een motie in om de regering te bewegen 'alles te doen om de werkloosheid de komende maanden te bestrijden'.VVD en CDA vragen zich af wat 'al het mogelijke' betekent. Dan kan ook de uitbreiding van Schiphol betekenen, stelt Blok. Samsom herhaalt dat de PvdA alles wil doen om de werkloosheid niet verder op te laten lopen.20.37 uur:VVD-leider Blok is de eerste die weer mag spreken. Hij krijgt meteen vragen over het wetsvoorstel om het aantal Kamerleden terug te brengen. Van der Staaij snapt niet waarom er zo'n haast is met de indiening van dit voorstel. Slob stelt dat hij verbaasd is en vraagt zich af waarom deze grondwetswijziging nog voor de verkiezing ingediend moet worden.20.36 uur: De Jager is klaar en de fractievoorzitters krijgen een tweede termijn om te reageren op de antwoorden van de premier en de minister.20.33 uur:De Jager spreekt over de werkloosheidscijfers. Nederland doet het goed in Europees verband, stelt De Jager. Ons land staat in de top-5 van landen met de laagste werkloosheid.20.27 uur: Het woord is aan minister De Jager. Hij zal ingaan op vragen over de financi\u00ebn.Vragen over het Lenteakkoord gaan naar volgende week, want dan is er een debat in de Kamer over dit begrotingsakkoord.20.18 uur:Rutte zegt klaar te zijn met zijn beantwoording. Snel springt Samsom naar de microfoon. Samsom wil nog antwoorden van de premier over het slechte consumentenvertrouwen in Nederland. Volgens Samsom is dit in 2011 - 'uw jaar'- bijzonder snel verslechtert.Rutte vindt dit niet eerlijk. Hij ziet factoren over meerdere jaren die effect hebben op het consumentenvertrouwen, zoals 'de schuldencrisis, de daling van het besteedbaar inkomen en de dip in de huizenmarkt die sinds 2008 gaande is'. 'En als we dan toch gaan debatteren, wie zat er in 2008 in de regering? De VVD niet.'Leeshiereen nieuwsbericht over het feit dat het kabinet een wetsvoorstel gaat doen voor een kleinere Tweede Kamer.20.05 uur:Premier Rutte gaat nu in de maatregelen onder het natuurbeleid. Rutte onderschrijft de aanbevelingen van de Rekenkamer dat de voorlichting aan Kamer beter moet. Rutte zegt dat hij niet naar de klimaattop in Rio de Janeiro gaat - 'dat is goed voor de ecologische voetafdruk'. Staatsecretaris Knapen zal wel afreizen naar Rio.Over de Hedwigepolder zegt Rutte dat de Kamer het kabinet voor 'een lastige puzzel' geeft gesteld. Morgen zal het kabinet daar in de ministerraad over praten.19.57 uur:Rutte behandelt nu in sneltreinvaart een aantal punten op het gebied van de veiligheid. Daarbij oogt hij ontspannen. Af en toe refereert hij aan een vraag die in de eerste termijn door een fractievoorzitter gesteld is.Over de telefoontaps zal een debat met minister Opstelten plaatsvinden en daarom wil Rutte er nu niet verder op ingaan.19.47 uur:Rutte praat nu over het compacter maken van de Rijksdienst. Het inkrimpen van het Rijk ligt op schema, aldus Rutte. In 2016 staan er enkele grote ministerie-gebouwen leeg.Rutte zegt verder dat hij het wetsvoorstel om het aantal Kamerzetels te verminderen nog deze zomer naar de Kamer zal sturen. In het voorstel zal het aantal zetels in de Kamer teruggeschroefd worden van 150 naar 100. In de Eerste Kamer gaat het aantal zetels terug van 75 naar 50.Slob van de ChristenUnie komt naar voren en stelt dat hij goed heeft samengewerkt met Rutte in het geval van het Lenteakkoord, maar dat hij de indiening van dit wetsvoorstel zou zien als 'een provocatie'. SGP-leider Van der Staaij sluit zich aan bij Slob en vraagt of een demissionair kabinet zo'n vergaand wetsvoorstel wel kan indienen. Ook D66-leider Pechtold heeft hier problemen mee. Rutte ziet geen problemen en stelt dat de Kamer hier uiteindelijk over gaat.19.39 uur:Nu gaat het over het onderwijs. Roemer wil een afspraak met de premier over schaalverkleining in het onderwijs. Rutte zegt dat er al een voorstellen zijn, maar dat het kabinet scholen niet wil dwingen.19.32 uur:Rutte praat intussen over het belang van goede mensen in de publieke sector. Samsom vraagt waarom het salaris van die mensen twee jaar lang wordt bevroren. Wat blijft er dan over van die waardering. Rutte antwoordt: 'Typisch dat de PvdA alleen waardering in geld kan uitdrukken. Maar dat doen wij ook op andere manieren. Maar voor loonsverhoging is het geld er nu gewoon niet.'19.30 uur:Opvallend is overigens dat Rutte nooit spreekt over de SP, maar steevast de volledige partijnaam Socialistische Partij gebruikt.19.20 uur:Pechtold interrumpeert weer als Rutte over investeringen in de zorg spreekt. Volgens de D66-leider zijn de zorgkosten wederom gestegen; vorige week werd bekend dat er 2 miljard teveel is uitgegeven in de zorg. Rutte stelt dat het kabinet 'volop bezig was om die kostenstijging te dempen'.Roemer bemoeit zich er nu ook mee. 'Echte hervormingen in de zorg, daar komt het kabinet niet aan. Het gaat alleen maar om bezuinigingen en meer marktwerking. We zien nu al mensen die hun eigen bijdrage bij behandelingen niet meer kunnen betalen.'Rutte stelt dat het overgrote deel van de gezondheidszorg gewoon geregeld wordt door de overheid. 'Maar we geven wel per jaar 5.000 euro per persoon uit aan de zorg. Dat kunnen we niet volhouden. Dit is een koekoeksjong dat alle andere vogels uiteindelijk uit het nest duwt.'19.14 uur:Sap valt Rutte aan vanwege de 'kapitale inschattingsfout' om met de PVV te gaan samenwerken. Volgens Sap zou Rutte gezegd hebben dat er na de verkiezingen in 2010 'geen andere optie' was omdat GroenLinks niet verder wilde onderhandelen. Rutte zegt dat hij dit niet gezegd heeft. Destijds - nadat de PVV was gestopt met onderhandelingen over een gedoogvariant - was de Kunduz-coalitie wel mogelijk, maar voormalig PvdA-leider Cohen wilde eerst nog een brede middencoalitie onderzoeken. Dat was niet werkbaar. Daarna stapte CDA-Kamerlid Ab Klink op en werd een coalitie met de PVV weer mogelijk.19.05 uur:Samsom zegt dat het beleid van het kabinet helemaal niet goed is, omdat je de economie juist ook moet stimuleren in plaats van alleen maar bezuinigen.Rutte zegt dat Samsom de voorbeelden van Itali\u00eb en Spanje gebruikt, maar dat die landen graag met Nederland zouden willen ruilen. Spanje heeft een begrotingstekort van 9 procent. Itali\u00eb heeft een torenhoge staatsschuld. 'En dat zijn de landen waar ik volgens de heer Samsom een voorbeeld aan moet nemen.'19.00 uur:Pechtold en Rutte praten door elkaar. 'Nu ga ik ook even antwoord geven', zegt Rutte. 'Eindelijk', mompelt Pechtold. Rutte herhaalt dat het kabinetsbeleid juist was.Pechtold gooit het over een andere boeg. Rutte had nooit met de PVV moeten gaan samenwerken. Rutte zegt blij te zijn dat Pechtold over een ander punt begint. 'De heer Pechtold accepteert dus mijn antwoord over het kabinetsbeleid.' De Kamerleden van de VVD roffelen enthousiast op hun bankjes.18.55 uur:Pechtold komt naar de microfoon. Hoe kan Rutte volhouden dat hij tevreden is terwijl de werkloosheid oploopt en er allerlei economische problemen zijn.Rutte stelt dat de schuldencrisis de oorzaak is van de economische groei. 'De enige manier om dat het hoofd te bieden is de overheidsfinanci\u00ebn op orde brengen en de economie te moderniseren.'Pechtold stelt dat het kabinet dat juist niet gedaan heeft. '2011 was economisch gezien een verloren jaar.' Rutte ontkent dit en zegt dat het kabinet 'met de juiste agenda bezig was'.18.48 uur:Roemer stelde vanmiddag een vraag over de postbodes. Rutte 'loopt niet weg' voor de problemen op de postmarkt zegt hij. Hij ziet problemen, maar er is ook een behoefte aan een flexibele markt. Rutte wil verder gaan, maar dat pikt Roemer niet. 'Er zijn mensen die 3 euro per uur verdienen.' Vindt de premier dat normaal? 'Modernisering wil toch niet zeggen dat we mensen onder minimumloon moeten gaan betalen?'Rutte stelt dat de tijden zijn veranderd. 'We hebben tegenwoordig e-mail, ook bij de SP neem ik aan, ik zie allemaal moderne apparatuur liggen, maar we schrijven dus geen brieven meer naar elkaar.'18.45 uur:Rutte zegt trots te zijn op wat hij heeft bereikt. Wat de overheidsfinanci\u00ebn betreft zijn de doelen gehaald. Er is vorig jaar 2,9 miljard bezuinigd. Rutte zal over de overheidsfinanci\u00ebn praten, over veiligheid en over economische groei. Daarna komen een paar andere onderwerpen aan bod.18.44 uur: De vergadering gaat weer verder. Premier Rutte neemt het woord.17.39 uur: De vergadering is geschorst voor een uur. Om 18.40 gaat het debat verder met de reactie van premier Rutte. Daarna kunnen de fractievoorzitters nogmaals spreken in een tweede termijn. Tot slot volgt dan nog een reactie van de premier.17.35 uur:De overheid moet flink inkrimpen, stelt Brinkman, er kan 25 procent af. 'Maar helaas worden we geregeerd door twee bestuurspartijen, die het geld willen halen bij onafhankelijke burgers.'Brinkman zegt een grondwetsvoorstel in te gaan dienen om te snijden in de Nederlandse bestuurslaag. Dat gaat hij nog voor de verkiezingen doen.17.33 uur: De slotbeurt in de eerste termijn is voor Hero Brinkman.Brinkman stelt dat de premier 'voor het lapje is gehouden' door Wilders. De PVV is door het weglopen zelf de 'grootse potverteerder' geworden. 'De stem op de PVV is dan ook een verloren stem.'17.28 uur:Volgens de PvdD heeft het kabinet het internationale natuurbeleid aan zijn laars gelapt. 'Al bij de eerste doorrekeningen van het planbureau voor de leefomgeving is dit gebleken.' Hoe kan Rutte dit verantwoorden, vraagt Thieme.Thieme stelt ook dat \u00e9\u00e9n op de duizend telefoons in Nederland wordt afgetapt. Hoe kan de premier dit verklaren?Thieme besluit volgens haar eigen traditie met een oproep om de bio-industrie af te schaffen.17.23 uur: De volgende spreker is Marianne Thieme van de PvdD.Thieme is net terug van zwangerschapsverlof. Ze zegt dat ze zich een tijd heeft beziggehouden met 'de belangen van de volgende generatie'. Volgens Thieme heeft het kabinet dat niet gedaan.Thieme stelt dat Nederland een radicaal ander beleid zou moeten voeren om de aarde te redden. Ze meent dat premier Rutte ook aanwezig zou moeten zijn bij de komende klimaattop in Rio de Janeiro.17.21 uur:Van der Staaij wil tot besluit wat zeggen over het probleemdossier van de Hedwigepolder. Volgens hem toont dit dossier aan dat internationale verdragen soms gedateerd zijn, Europese regels te eenzijdig zijn en dat er slecht gecommuniceerd wordt met burgers.17.17 uur:Er wordt nu al een hele tijd niet meer ge\u00efnterrumpeerd. zo konden Pechtold, Sap en Slob en nu Van der Staaij ononderbroken hun bijdrage leveren.17.13 uur: Kees van der Staaij van de SGP krijgt het woord.Van der Staaij zegt het jammer te vinden dat het kabinet niet tot hervormingen is gekomen. Ook is hij niet positief over het klappen van het Catshuisoverleg. Voor de toekomst hoopt hij op een goede mix tussen bezuinigingen en hervormingen. De SGP-leider is wel blij met het beleid van het kabinet op levensbeschouwelijke zaken, zoals het met rust laten van de zogenaamde weigerambtenaren.17.10 uur:Slob spreekt de wens uit dat als er volgende week over het Lenteakkoord zal worden gesproken er gezamenlijk zal worden gekeken hoe Nederland verder kan worden gebracht, iets 'waar het kabinet de afgelopen 1,5 jaar niet in geslaagd is'.17.03 uur:Slob vraagt wat er terecht gekomen is van een aantal kabinetsambities, zoals Nederland een plek te bezorgen in de top-5 van kenniseconomie\u00ebn.Slob vindt het vervelend dat in het debat over natuur de partijen de afgelopen jaren zo tegenover elkaar zijn komen te staan.Minister Opstelten krijgt een compliment vanwege zijn behandeling van de Nationale Politie in de Tweede Kamer.17.02 uur: De volgende spreker: Arie Slob van de ChristenUnie.16.59 uur:Sap beschuldigt de VVD van een gebrek aan zelfreflectie. 'Waarom heeft de VVD niet geconcludeerd dat samenwerken met de PVV geen goed idee was? En dat zo'n experiment niet meer voor herhaling vatbaar is. De tijd van experimenten heeft Nederland al genoeg schade berokkend.'16.52 uur: De volgende spreker: Jolande Sap van GroenLinks.Sap stelt dat de Algemene Rekenkamer flinke kritiek heeft op het financieel jaarverslag van de Rijksoverheid. Hoe zit het met 500 miljoen euro voor het spoor die is blijven liggen? En hoe zit het met de zorgkosten die nog steeds te hoog uitvallen?De overheid moet volgens de Rekenkamer ook meer informatie delen en zich zo beter verantwoorden voor het beleid. 'De overheid zit op de informatie als een broedende kip op haar eieren.'16.50 uur:Waarom staat er in de brief niets over de economie, vraagt Pechtold. Het consumentenvertrouwen is historisch laag; de economie is een recessie. 'Maar het gebrek aan vertrouwen neem ik het kabinet het meeste kwalijk. Dat wil ik de komende jaren herstellen.''Ik had er niet aan moeten denken dat de kiezer pas in 2015 zijn oordeel over dit kabinet had mogen geven. Gelukkig kan dit al in september. De echte verantwoordingsdag is 12 september.'16.45 uur:Pechtold vraagt zich af wat de resultaten zijn van dit kabinet. Hij geeft een paar voorbeelden uit de verantwoordingsbrief van het kabinet: de nationale politie is door de Kamer, de beheersing van de kosten in de zorg; het bestuursakkoord water. Pechtold wil hiermee laten zien dat er volgens hem maar weinig concrete resultaten zijn.Pechtold betwijfelt of er voldoende is gebeurd op het gebied van de veiligheid. Er is slechts \u00e9\u00e9n veroordeling op 20 meldingen, stelt Pechtold. 'We gaan het gewoon doen, zei de minister. Niet dus', stelt Pechtold.16.41 uur: De beurt is nu aan D66-leider Pechtold.Wat is er nu eigenlijk gebeurd de afgelopen twee jaar, vraagt Pechtold. Hij vraagt Rutte om een update op het 'belangrijke dossier', het boerkaverbod, zodat het kabinet 'geen gezichtsverlies' hoeft te lijden.16.35 uur:Blok en Pechtold vragen Roemer naar het alternatief van de SP. Wanneer gaat de partij het begrotingstekort terugbrengen? Roemer antwoordt dat Pechtold 'zich blind staart' op die 3 procent. 'Ik zie hoeveel mensen hun baan verliezen. Ik kies er nu voor om die economie te stimuleren. Dat is een politieke keuze waar ik in geloof.''Ik ga mij niet vastpinnen op 2015 of 2017. Ik ben politicus en ben verantwoordelijk voor de kwaliteit van de samenleving. Maar ook de SP wil begrotingsevenwicht zo snel en verantwoord mogelijk.'16.29 uur:Roemer: 'Deze crisis is het gevolg van slechte beslissingen van bestuurders. Europa is gebruikt om publieke voorzieningen in de uitverkoop te doen. En nu moeten we tientallen miljarden in een fonds stoppen.''Als we terugkijken op het jaar 2011, waar is de premier nu eigenlijk trots op', vraagt Roemer ter besluit.16.22 uur:Roemer geeft een opsomming van zaken die slecht gaan in Nederland. E\u00e9n op de tien kinderen leeft in armoede, stelt Roemer. Mensen worden uitgesloten van goede zorg; er is een groeiende tweedeling in de samenleving. Hij vraagt het kabinet om een reactie.Ook wil hij van Rutte opheldering over de staat van het onderwijs en het feit dat 'agenten steeds meer tijd achter hun computer moeten doorbrengen'. 'Steeds meer mensen hebben last van bureaucratie terwijl ze gewoon moeten kunnen doen waar ze goed in zijn.' Roemer vraagt ook een reactie aan Rutte over het verdwijnen van de baan als postbode en het effect op de postbezorging.16.19 uur: De volgende spreker: Emile Roemer van de SP.16.16 uur:Veel partijen zetten de speech van hun leider al op het internet voordat die helemaal is uitgesproken in de Kamer.Zo ook bij het CDA.16.11 uur:Samsom stelt dat het verhaal van Van Haersma Buma een andere visie op de economie representeert dan die van de PvdA. Waarom gelooft het CDA daarin terwijl het consumentenvertrouwen zo is gedaald? Hebben consumenten dan ongelijk? 'U kijkt alleen maar naar de rente', stelt Samsom.Van Haersma Buma: 'Wat zijn dit allemaal voor bizarre vragen. Ik zeg dat de feitelijke situatie door het Lenteakkoord is verbeterd. De rente is nu historisch laag.'16.02 uur: Spreker nummer 4: Van Haersma Buma.Van Haersma Buma stelt dat we in een schuldencrisis zitten omdat landen zich jarenlang niet aan de regels hebben gehouden. Daarom is het nu ook heel belangrijk om de regels strikt toe te passen.15.52 uur:Nu is het de beurt aan SP-leider Roemer om Wilders te confronteren. Volgens Roemer moet Wilders verantwoordelijkheid nemen voor de afgelopen anderhalf jaar, inclusief allerlei pijnlijke bezuinigingen. 'Wat nou rechte rug, als u na de vorige verkiezingen binnen 24 uur uw breekpunt over de AOW hebt losgelaten', zegt Roemer tegen Wilders. 'Staat dat op uw briefje', lacht Wilders, tot genoegen van zijn fractiegenoten.'Ik kan de kiezer recht in de ogen kijken', stelt Wilders. Volgens Roemer ontloopt de PVV-leider zijn verantwoordelijkheid voor pijnlijke maatregelen zoals de wet werken naar vermogen of bezuinigingen in de jeugdzorg. Wilders stelt dat hij in zijn verkiezingsprogramma de wet werken naar vermogen niet meer zal meenemen. 'Wij gaan niet de mensen uitkleden om de Grieken te betalen', besluit Wilders.15.47 uur:Jolande Sap staat bij de microfoon en beschuldigt Wilders ook van weglopen. Ze houdt een lang betoog aan de interruptiemicrofoon en zegt dat de PVV 'steeds weer nieuwe vijandbeelden' zoekt. 'Eerst was het de islam en nu is het Brussel'. Wilders schampert dat hij 'geen touw kan vastknopen aan het betoog van mevrouw Sap'. 'De PVV heeft geen vijanden. Wij geven niet zoals u 40 miljard weg aan Brussel. Daarom gaan wij de verkiezingen winnen.' De Kamerleden van de PVV roffelen weer hard op de bankjes.15.40 uur:'Dat wordt onze boodschap bij de volgende verkiezingen: baas in eigen land, baas in eigen portemonnee', aldus Wilders. De PVV-Kamerleden roffelen op de bankjes. Pechtold wil weten waarom 'wegloper Wilders' ooit wel als Kamerlid heeft ingestemd met de euro en de Europese Unie. Wilders: 'U kunt terugkijken wat u wil, de Nederlander kijkt vooruit en wij gaan die verkiezingen glansrijk winnen.'15.34 uur:Pechtold komt weer bij de interruptiemicrofoon. Wil de PVV uit de Europese Unie, zoals Wilders heeft gezegd. Dat is het geval, zegt Wilders. 'Meer zal duidelijk worden in ons verkiezingsprogramma. We kijken momenteel naar landen zoals Zwitserland om te kijken hoe die het doen.' Zou u dat nog eens willen doorrekenen wat het kost om uit de EU te stappen, vraagt Pechtold. 'Wij beslissen zelf wel wat we doorrekenen', aldus Wilders. 'Dit is toch wel een beetje laf gedrag', stelt Pechtold. 'Wij gaan niet op commando van D66 dingen wel of niet uitrekenen', aldus Wilders.15.29 uur:Het is nu Wilders die zich moet verantwoorden in plaats van het kabinet. Hij wordt door een aantal partijen aangevallen op het feit dat hij de onderhandelingen in het Catshuis afkapte. Volgens Van Haersma Buma is de opvatting over onderhandelen van Wilders 'diep triest'. GroenLinks-leider Sap beschuldigt de PVV-leider van weglopen. Wilders: 'Er lag een onacceptabel akkoord en daar doen wij gewoon niet aan mee. Wij zijn de enige partij die ruggegraat heeft getoond.'15.22 uur:Slob stelt dat Wilders een groot punt maakt van het ESM-besluit. 'Maar was u in december toen hier al over werd besloten. Waarom heeft u uw macht toen niet gebruikt om dit te veranderen?' Wilders antwoordt dat het debat deze week plaatsvond, en dat nu de balans is opgemaakt. 'De meerderheid van de Kamer heeft lak aan de mening van de Nederlandse burger', concludeert Wilders. Slob zegt dat Wilders 'met heel veel woorden wegloopt' voor de kern van de zaak. Slob vindt dat Wilders zijn invloed eerder had moeten gebruiken. Volgens Slob krijgt Wilders snel niet meer zoveel invloed. 'Wij worden op 12 september vele malen groter dan veel partijen hier hopen', zegt Wilders.15.14 uur:Wilders spreekt uit de houding van Rutte de hoogmoed van de elites. 'Het volk is stemvee, maar moet verder gewoon betalen.'Pechtold stelt dat het ook wel duur was om 7 weken in het Catshuis te onderhandelen zonder resultaat. 'Niemand mag van de PVV verwachten dat wij de Nederlanders laten bloeden voor 12 miljard', zegt Wilders.Pechtold valt Wilders aan omdat hij 'anderhalf jaar op zijn handen heeft gezeten'. 'U kunt niet weglopen voor anderhalf jaar verantwoordelijkheid.' Wilders herhaalt dat er een grens zit aan zijn verantwoordelijkheid; dat het Catshuisakkoord veel te ver ging en de economie kapot zou maken.Pechtold: 'Beloftes, beloftes, beloftes, maar u levert niet. Wat heeft u nu geleverd aan de ouderen, hoeveel mensen zijn het land uitgezet?'15.11 uur: De volgende spreker: Geert Wilders.Wilders verwijst naar het verantwoordingsdebat van vorig jaar. Aan de teksten van Rutte destijds gaat Wilders hem nog vaak herinneren, stelt hij. Rutte betichtte de PVV toen van factfree politics, omdat de partij Griekenland uit de euro wil. 'Maar hoezo, zonder feiten', aldus Wilders.15.04 uur:Pechtold valt nu Samsom aan. 'U maakt er een verkiezingsdebat van', stelt de D66-leider. 'Maar wat wilt u met het begrotingstekort?' Samsom stelt dat de PvdA uiteindelijk begrotingsevenwicht nastreeft.Jolande Sap van GroenLinks komt erbij. Ze stelt dat GroenLinks in het Lenteakkoord allerlei harde bezuinigingen heeft teruggedraaid. 'De beste stuurlui staan aan wal', bijt ze Samsom toe. Waarom heeft zijn partij nu niet meegedaan aan het akkoord? 'Omdat er teveel dingen instonden die niet bij onze lijn passen', zegt Samsom.Leeshiernog eens wat Samsom zei over het kabinet.14.58 uur:CDA-leider Van Haersma Buma vraagt waarom de PvdA nu wil investeren en daarmee de 3-procentsnorm wil loslaten. 'Het gaat nu niet meer om 3 procent, maar om 6 procent. 6 procent werkloosheid', antwoordt Samsom. Volgens de PvdA-leider is het nu onverstandig om te hard te bezuinigen.14.54 uur:Op een kritische vraag van Blok zegt Samsom: 'U bent te ver doorgeschoten in de bezuinigingen. We moeten zoeken naar een balans. Die is in Nederland in ieder geval zoeken. Kijk maar wat het de afgelopen jaren heeft opgeleverd.'Samsom: 'De verkiezingen gaan in essentie over twee visies op Nederland. Wordt het een land van 'ieder voor zich' en een 'kaalslag van bezuinigingen' of een land 'van kracht' waar 'we samen de cruciale voorzieningen opbouwen'. Wij hebben gekozen, nu de kiezer nog.'14.49 uur:'Zo doof als de premier was over de instabiele gedoogconstructie, zo blind is hij voor de gevolgen van zijn economische beleid', aldus Samsom.Samsom bekritiseert ook het Lenteakkoord over de bezuinigingen, dat volgens hem ook slecht is voor de economische groei.14.44 uur:'Wat is er gebleven van de banenmotor, waar u over sprak', vraagt Samsom aan de premier. Volgens de PvdA-leider zit het probleem niet in onze export, maar bij het lage consumentenvertrouwen. 'Maar daar heb ik de regering niet over gehoord', stelt Samsom. Hij wijst op het oordeel van de Europese Commissie hierover: oorzaken voor de crisis in Nederland zijn de vastgelopen woningmarkt, de te harde bezuinigingen en het gedaalde consumentenvertrouwen.14.40 uur: De tweede spreker: PvdA-leider Samsom.Samsom stelt vast dat de Nederlandse economie in een recessie zit. Hij geeft het kabinet hiervan de schuld. 'We zijn in twee jaar steeds verder in het moeras geraakt.' 'Terwijl om ons heen de economie groeit, krimpt de Nederlandse economie.'14.40 uur:Blok besluit zijn bijdrage: 'Ik heb bijna \u00e9\u00e9n uur hier gestaan. In die periode is de staatsschuld met 3 miljoen euro gestegen.'14.37 uur:De VVD wil dat de Tweede Kamer in de toekomst minder leden telt. Blok stelt voor om een wetsvoorstel daartoe nog v\u00f3\u00f3r de verkiezingen in eerste lezing te behandelen.14.34 uur:Blok bekritiseert de Tweede Kamer omdat er in zijn ogen teveel moties en Kamervragen worden ingediend. Pechtold en Marianne Thieme vallen hem hierom aan. Pechtold stelt dat de VVD in een coalitie zat met een staatssecretaris die 'nog niet eens een polder onder water heeft kunnen zetten'. 'Waarom dan klagen over een paar moties?'14.30 uur:De sprekersvolgorde is overigens: Blok, Samsom, Wilders, Van Haersma Buma, Roemer, Pechtold, Sap, Slob, Van der Staaij, Thieme, Brinkman. De spreektijd voor de grote partijen is 20 minuten, aflopend naar 5 minuten voor Hero Brinkman.14.21 uur:Pechtold wil weten hoe het zit met de verlaging van de lastendruk. Volgens de D66-leider was de lastendruk in 2011 het hoogst sinds het jaar 2000. 'Het meest liberale kabinet sinds tientallen jaren heeft een topscore aan lastendruk behaald.' Blok riposteert dat de keuze nu is tussen lastenverzwaring of financi\u00eble degelijkheid.14.11 uur:SP-leider Roemer wil weten waarom er een tekort is gekomen van 28 miljard euro. Volgens Roemer komt dat door het internationale liberale beleid. 'Geef nou gewoon toe dat de VVD heeft bijgedragen aan dit beleid.'Ook Marianne Thieme van de PvdD valt Blok aan op het feit dat zijn partij ook verantwoordelijk is voor de financi\u00eble crisis. 'Het is onjuist te stellen dat het een financi\u00eble chaos is in Nederland. Maar meer dan ooit is het nodig om de hand op de knip te houden', aldus Blok.14.08 uur:Wilders: 'De heer Blok staat niet alleen met lege handen, maar ook met een lege portemonnee. En waarom? Omdat hij door het dictaat van Brussel aan de 3-procentsnorm wil komen en 40 miljard aan diezelfde eurofielen wil geven.' Blok antwoordt dat de staatschuld zou oplopen tot 28 miljard als het kabinet niets zou doen. Hij stelt dat Wilders is weggelopen van de onderhandelingen en daarom zelf met lege handen staat.14.04 uur:Blok betoogt dat meer geld naar kunstenaars niet het gewenste effect heeft gehad. PVV-leider Wilders vraagt daarop of de verlaging van de btw voor podiumkunsten dan niet moet worden teruggedraaid. Dan zegt Blok: 'Wij hadden dat samen kunnen voorkomen.' Er klinkt gelach in de zaal. Blok doelt natuurlijk op de mislukte onderhandelingen in het Catshuis.14.03 uur:Naast premier Rutte zit overigens minister De Jager, die erbij is omdat hij verantwoordelijk is voor het financieel jaarverslag.13.57 uur:Pechtold is er snel bij met een interruptie. Zijn inzet voor het debat wordt meteen duidelijk. 'Dit debat gaat over de prestaties van dit kabinet. Het vertrouwen van consumenten is enorm gedaald. Waarom dan beginnen met een verhaal over het passend onderwijs?'13.52 uur:De eerste spreker: VVD-leider Stef Blok. Hij begint met een verhaal van een leraar die niet weet hoe het geld voor zijn school besteed wordt.De Kamer is een stuk leger dan net tijdens de stemmingen. Van de meeste fracties zijn slechts een paar Kamerleden aanwezig. Alleen de VVD heeft veel volksvertegenwoordigers die zijn blijven zitten.13.51 uur:Verbeet opent de vergadering en ze vraagt Rutte om in het regeringsvak te gaan zitten.13.47 uur:Premier Rutte is aangekomen in de Kamer. Hij praat met PvdA-leider Samsom. Ze worden omringd door fotografen en cameramensen. Rutte doet even een rondje door de Kamer en wenst onder meer SGP-leider Van der Staaij en Geert Wilders succes bij het debat. 'Hoe gaat het?', vraagt hij nog even aan Wilders voor hij verder loopt naar zijn partijgenoten van de VVD.13.44 uur:Over 2 minuten gaan we beginnen, zegt Kamervoorzitter Verbeet.13.37 uur:De Kamer stemt nu over de motie van wantrouwen van PVV-Leider Geert Wilders tegen minister De Jager. Alleen de Partij voor de Dieren (PvdD) stemt met de PVV mee. 123 Kamerleden stemden tegen, de motie is verworpen. Dit is allemaal nog het staartje van het debat over het permanente noodfonds ESM dat zojuist is afgerond.13.25 uur:Het verantwoordingsdebat stond op de agenda voor 13.15 uur, maar de Kamer is nog bezig met de stemmingen.Het debat vanmiddag belooft vooral een voorproefje te worden van een hete campagnezomer. De financi\u00eble malaise - in Nederland en in Europa - is nu al h\u00e8t onderwerp van de aanstaande verkiezingen. Onder Rutte is Nederland verder weggezakt in de crisis, zullen de oppositiepartijen vandaag beweren. Leeshier onze voorbeschouwingvan het verantwoordingsdebat.Vorige week presenteerde minister Jan Kees de Jager (Financi\u00ebn) hetfinancieel jaarverslagen de inhoudelijke verantwoording over het jaar 2011. De Algemene Rekenkamer controleerde de boeken van de Rijksoverheid en kwam ook met een rapport. De Rekenkamer had een aantalkritiekpunten, waaronder forse kritiek op de besteding van 1,4 miljard euro aan uitkeringen door gemeenten en provincies.De door het kabinet in 2011 geplande bezuinigingen van 2,9 miljard zijn in ieder geval gehaald, zo bleek vorige week.",
      "time": "24 mei 2012, 12:43",
      "timeofday": "12:43",
      "title": "Het verantwoordingsdebat van minuut tot minuut",
      "year": 2012
    },
    {
      "category": "Politiek",
      "count": 77,
      "day": 21,
      "href": "http://www.volkskrant.nl/politiek/de-algemene-beschouwingen-dag-i-van-minuut-tot-minuut~a2921221/",
      "month": 9,
      "text": "20.35 uur:En daarmee stopt ook dit liveblog. Morgenochtend om 10.15 uur gaan we verder.20.28 uur:En dan schorst Kamervoorzitter Verbeet de vergadering tot morgenochtend 10.15 uur. Dan volgt de eerste termijn van Rutte waarin hij antwoord geeft op de vragen, dan volgt de tweede termijn van de Kamer, en dan de tweede termijn van Rutte. Dan wordt er gestemd over moties.20.26 uur:'Kwetsbare mensen, dieren en natuur en milieu spelen geen rol meer in de plannen van de overheid', meent Thieme. Er moet een krachtig, duurzaam beleid komen.En ze sluit af met de haal wel bekende woorden: 'daarom ben ik van mening dat er zo spoedig mogelijk een eind moet komen aan de bio-industrie'.20.23 uur:Volgens Thieme subsidieert elke Nederlander jaarlijks de bio-industrie met 500 euro per jaar. Zij wil af van de milieubelastende subsidies.20.21 uur:Volgens Thieme is de bezuiniging op natuur en milieu 'een vorm van staatsvandalisme die zijn weerga niet kent'.20.20 uur:'We hoeven niet de melkboer en slager van China te worden. Want dat is de koers van het kabinet.'20.18 uur:Er moet een radicaal andere koers worden gevaren, vindt Thieme. Er moet samengewerkt worden met de natuur, in plaats van ertegen. Volksgezondheid gaat voor economische winsten. En de vervuiler moet betalen.Er moet worden ge\u00efnvesteerd in 'energie die de aarde dagelijks ontvangt. Wind, water, en zon.'20.17 uur:Thieme vergelijkt het kabinet van de fictieve partij van Jacobse en Van Es, typetjes van Van Kooten en de Bie uit de jaren 80. Hun motto (uitgesproken in het plat-Haags): Samen voor ons eigen, en laat de rest de rambam krijgen.20.15 uur:Thieme begint overigens over Griekenland: 'De bodem van de put is nog lang niet in zicht'.Volgens Thieme is er sprake van 'puur hardvochtig beleid'.20.12 uur:Als laatste is Marianne Thieme aan de beurt. Zij gaat het ongetwijfeld hebben over de weinige aandacht voor dierenwelzijn in het kabinetsbeleid.20.06 uur: Van der Staaij vindt de minderheidsconstructie wel 'verfrissend'. Hij heeft de indruk dat juist door de steeds wisselende meerderheden een echt nationaal kabinet ontstaat.20.04 uur:Van der Staaij pleit voor een 'Wees Trouw-campagne'. Want ontrouw binnen gezinnen kost de maatschappij heel veel, aldus de SGP-leider.19.59 uur:Volgens Van der Staaij is het belangrijkste van de euro, dat wat op de zijkant van een 2-euromunt. 'God zij met ons'.Mensen moeten vooral vertrouwen op 'het koninkrijk der Hemelen', niet zozeer op het wereldse koninkrijk. Want god geeft 'hoop en liefde als rendement'. 'God maakt rijken vrijgevig en armen geduldig', aldus Van der Staaij.Marianne Thieme is niet overtuigd. Want hoe rijmt Van der Staaij dat met de behandeling van de dieren die de SGP? Daar moet met respect mee worden omgegaan, beaamt Van der Staaij. Maar dieren zijn wel anders dan mensen, vindt hij.19.57 uur:Verder vestigt Van der Staaij uiteraard de aandacht op het traditionele SGP-gezin. Een eenverdiener met meer dan twee kinderen.19.55 uur:Opnieuw toont Van der Staaij zich de meest keurige debater. Elke zin gaat via de voorzitter, en als hij ontdekt dat zijn klokje niet loopt, maakt hij Verbeet daarop attent. 'Is dat een bonus voor mijn goede uitspraken?', permitteert hij zich een grapje.19.54 uur:Van der Staaij wil geen nieuwe 'Europese luchtkastelen'. Hij vindt dat de problemen binnen de bestaande instituties moeten worden opgelost.19.47 uur:Van der Staaij zegt nog maar eens dat de SGP tegen de invoering van de euro was en tegen de toetreding van Griekenland tot de Eurozone. 'Maar we schieten er niet veel mee op onszelf schouderklopjes te geven'.19:46 uur:Slob rondt af met een dankwoord aan God. Hij heeft zijn termijn zonder interrupties kunnen voltooien. Nu is het woord aan Kees van der Staaij van de SGP.19:43 uur:Slob vraagt aandacht voor de hongersnood in de Hoorn van Afrika. 'Alleen maar noodhulp bieden is geen echte oplossing. In een land als Somali\u00eb ligt de oplossing van het probleem. Laten we daarin doorpakken.' Slob vraagt de premier of het klopt dat er nog meer bezuinigingen op de hulporganisaties op komst zijn.19:39 uur:Slob overhandigt de Kamer het gezinsplan van de ChristenUnie.19.35 uur:Slob gaat nu in op het gezinsbeleid, een speerpunt in de tegenbegroting van de ChristenUnie. 'Het kabinet kiest ervoor om een tweekindpolitiek te volgen. Wie verzint zoiets? En kloppen de geruchten dat het kabinet dit terug wil draaien?'19:32 uur:Het is niet vanzelfsprekend dat de ChristenUnie het kabinet blijft steunen, waarschuwt Slob. De partij wil meer terug zien voor haar steun dan nu het geval is.19.29 uur:Slob: het kabinet moet oppassen dat het geen kabinet wordt van boekhouders. 'Niets mis met boekhouders, maar het gaat hier om mensen.' Hij noemt het voorbeeld van het persoonsgebonden budget (pgb). 'Het kabinet pakt de mensen de regie af om voor hun eigen leven te zorgen.'19.24 uur:Er wordt niet meer geschorst tot het einde van het debat. Er zijn nog drie sprekers. Slob van de ChristenUnie, Van der Staaij van de SGP en Thieme van de Partij voor de Dieren. Nu is Slob aan het woord. 'Het worden zware tijden', begint hij.19.23 uur:Volgens Sap maakt de Arabische Lente een eind aan een decennium van angst. Ze hoopt dat de Arabische Lente het kabinet inspireert. 'Kies voor de toekomst', sluit ze af.19.21 uur:Het interruptiedebatje met Blok is weer voorbij. Blok moet beter zijn huiswerk doen, vindt Sap. Volgens haar klopten de conclusies van Blok over de GroenLinks-tegenbegroting niet.19.18 uur:De sfeer is heel anders dan bij de termijnen van Pechtold en Wilders, die hiervoor waren. Bij Pechtold werd er veel gelachen, en leek iedereen ingespannen te luisteren. Bij Wilders was de sfeer geprikkeld, gespannen zelfs. Nu is het eerder gezapig.19.17 uur:Ah, een interruptie van Blok van de VVD. Volgens Blok buigt Sap wel degelijk te weinig om een begrotingstekort van maximaal 3 procent te realiseren.19.16 uur:Sap is nu al aan het afronden, nog altijd is ze niet ge\u00efnterrumpeerd. Ze vestigt de aandacht op haar tegenbegroting: 'Van Haagse bluf naar echte moed'. Volgens Sap komt de GroenLinks-begroting uit op hetzelfde begrotingstekort.19.16 uur:Sap pleit nu voor het gemakkelijker maken van duurzaam ondernemen en innoveren.19.13 uur:Wilders zit ondertussen te smoezen met een partijgenoot. Sap leest ondertussen in sneltreinvaart haar bijdrage voor. 'Ik vraag de minister van Energie of hij niets beters te doen heeft', zegt Sap, doelend op Verhagen. Rutte buigt daarop voorover en fluistert Verhagen iets toe. Aan de gebaren en houding te zien, vraagt hij: 'Heb jij niets beters te doen?'19.13 uur:Sap pleit nu voor extra Europese bevoegdheden. 'Hoe groter de brandspuit, hoe sneller de brand geblust kan worden.'19.10 uur:'Dit kabinet stuurt vrouwen terug naar het aanrecht', meent Sap, doordat het snijdt in de hulp bij kinderopvang.19.09 uur:Sap gaat in hoog tempo door haar verhaal heen, maar het is de vraag of ze de volledige aandacht van de Kamer heeft. Ze wordt -tot nu toe- niet ge\u00efnterrumpeerd. Wellicht heeft de Kamer behoefte aan een schorsing om wat te eten.19.08 uur:Het kabinet stelt zich op 'met de rug naar de toekomst', aldus Sap.19.07 uur:Rutte is de premier van de stilstand, aldus Sap. Waar is de hervorming van de arbeidsmarkt?, wil Sap weten. En ook over het milieubeleid is Sap niet tevreden. 'Waar blijft toch die Green Deal?'19.06 uur:Sap beticht het kabinet van symboolpolitiek. Ze noemt het boerkaverbod en 130 kilometer per uur over de snelweg.19.05 uur:Volgens Sap is er veel 'Haagse bluf' in het kabinetsbeleid. Het kabinet zegt van alles, maar doet het andere.19.04 uur:Sap spreekt Rutte persoonlijk aan, en noemt hem Mark.19.01 uur:Nu is Jolande Sap (GroenLinks) aan het woord. Ze noemt het initiatiefwetsvoorstel van de PVV een 'discriminerend flutvoorstelletje'.19.00 uur:Van der Staaij (SGP) doet nog een beroep op Wilders, met de vraag of het ook hoffelijk kan. Natuurlijk, zegt Wilders, maar het moet ook scherp. 'Dat zal de PVV ook blijven doen.'18.58 uur:Volgens Wilders steekt juist Roemer zijn kop in het zand, 'als je niets doet, maak je de hele sociale zekerheid kapot'.18.55 uur:Roemer (SP) neemt het woord. 'Ik heb vijf kwartier nagedacht hoe ik moest reageren. Maar ik kan me na ruim een uur schelden en schofferen, kan ik mij niet voorstellen dat het kabinet de PVV nog gedoogt.'Verder pakt hij Wilders aan op de bezuinigingen op de zorg. '180 verkiezingingsbeloftes heeft u inmiddels verkwanseld. U breekt de boel volledig af'.'Dit was een enorme afleidingsmanoeuvre met een scheldkanonnade naar iedereen die hem niet zint.'18.51 uur:'Het kabinet is op heel veel terreinen bezig van Nederland een beter land te maken. Mijn oprechte complimenten daarvoor. Maar het zoetste zoet is nog wel dat links niet regeert.'De PVV is 'ontzettend trots daaraan bij te mogen dragen'.18.49 uur:Wilders' tijd zit er bijna op. 'Maar ik heb nog 10 pagina's.' 'Dan doe ik de rest wel in mijn tweede termijn', aldus Wilders.18.47 uur:Volgende voorstel van Wilders; 'asielzoekerscentra moeten worden gebouwd waar links de overhand heeft'. 'Diversiteit komt naar je toe deze zomer, en als je geluk hebt, komt jouw straat binnenkort op Opsporing Verzocht'.18.46 uur:De vraag was of Wilders nog terug zou komen op de islam in zijn bijdrage. Welnu, die vraag is nu wel beantwoord.18.44 uur:Wilders wil niet ingaan op de vraag of in het wetsvoorstel ook staat dat bestaande minaretten moeten worden afgebroken.18.43 uur:In het verkiezingsprogramma van de PVV staat nog dat er geen moskee\u00ebn moeten worden bijgebouwd. 'Dit is een eerste stap', aldus Wilders.18.39 uur:Wilders noemt nu een paar zaken waar hij blij mee is: bijvoorbeeld de strijd tegen de islamisering. 'Het boerkaverbod is meer dan symboolpolitiek'. Verder doet Wilders een oproep tot een minarettenverbod, hij wil daarover een referendum houden. Daar heeft Kamerlid Van Klaveren een initiatiefwet voor voorbereid. 'De minaretten doen pijn aan de ogen. Het zijn torens van een oprukkende woestijnideologie.'In Zwitserland is het ook al gedaan, 'dus zeg niet dat het niet mogelijk is'.18.36 uur:Wilders stelt drie dingen voor: politievrijwilligers inzetten voor alcoholcontroles etc, om agenten naar de wijken vol straatterreur te sturen, samenwerking tussen leger, marachaussee en politie in die wijken, en elektrische wapenstokken voor de politie. 'Ik heb gehoord dat ze die in Marokko ook gebruiken, dus het zal een aantal mensen bekend voorkomen.'18.35 uur:Wilders spreekt nu over straatterreur, 'meestal door Marokkaans tuig'. Hij wil van Rutte weten wat hij daar nog meer aan gaat doen. 'Natuurlijk zijn wij blij met minimumstraffen.'18.33 uur:Van Haersma Buma probeert hierop in te springen door bij Wilders steun te zoeken voor een verbod op haatzaaien. Wilders piekert er niet over.18.31 uur:'Massa-immigratie is het slechtste wat Nederland is overkomen', zegt Wilders en hij noemt een hele rits aan zaken die volgens hij zijn voortgekomen uit de massa-immigratie.Het dieptepunt is bereikt afgelopen zomer toen bleek dat meer dan de helft van de bijstandsuitkeringen naar niet-westerse allochtonen ging, aldus Wilders.18.30 uur:Wilders wil van Rutte dat hij ingaat op de 'oorlogsdreiging' van Turkije tegenover Isra\u00ebl.Turkije - NAVO-lidstaat - moet onmiddellijk de NAVO verlaten, vindt Wilders.18.27 uur:Wilders is boos op Brussel omdat daar immigratie-plannen worden tegengewerkt. 'Waarom zakt die stad niet eens een keer door de aardkorst'.18.25 uur:Wilders valt ook oud-staatssecretaris Albayrak aan, van de PvdA. Die gaf een 'generaal pardonnetje wellicht in samenwerking met haar nichtje'. Hij doelt op de baas van het COA, afgelopen week negatief in het nieuws.Cohen spoedt naar de microfoon en maakt bezwaar. 'U zult het wel weer niet terugnemen, maar het toont het gebrek aan respect wat u al de hele middag laat zien.'18.23 uur:Wilders praat nu over het immigratiebeleid. 'Het is niet meer Sinterklaasje-kom-maar-binnen-met-je-knecht-beleid'.18.22 uur:Wilders pleit voor een Europese lente, hij wil meer referenda en macht bij de nationale parlementen.18.21 uur:Van een Arabische Lente wil Wilders niet weten. 'Het is een Arabische Winter die al 1400 jaar duurt.'18.21 uur:Wilders heeft GroenLinks inmiddels omgedoopt tot de 'strandpartij van Jolande Sap'.18.18 uur:Wilders is klaar met de Griekse kwestie. Hij krijgt nu vragen van Slob van de ChristenUnie over het verbod op onverdoofd slachten. U stond toch voor de joods-christelijke traditie, wil Slob weten. Wilders zegt bij deze stemming te hebben gelet op het belang van de dieren 'met de grootste overtuiging'. Volgens Slob heeft Wilders de joden 'keihard laten vallen'.18.15 uur:Wilders is al ruim een half uur aan het woord, en het gaat vooralsnog alleen maar over Griekenland. 'Geen cent naar Griekenland en Griekenland uit de euro.'18.13 uur:Wilders gaat niet op in over vragen wat er zal gebeuren als er meer landen omvallen door een Grieks faillissement. Volgens Wilders is er namelijk geen gevaar voor besmetting.'Ik ga er niet eens over speculeren.'18.08 uur:Jolande Sap gaat nu aan Wilders laten zien hoe je een stekker eruit trekt, compleet met stekkerdoos. Het is een duidelijk ingestudeerd toneelstukje. Ze stopt een stekker in een verdeeldoos, en trekt hem er weer uit. 'Zo doet u dat, meneer Wilders'.Wilders reageert met de opmerking dat er waarschijnlijk nooit een stekker in Jolande Sap gezeten.18.04 uur:Nu probeert Cohen het nog een keer. Het komt hem op een aanval van Wilders te staan. 'Nu ben ik het zat', zegt Cohen. 'Goed zo, kom an, een beetje pit', zegt Wilders.'Ik snap wel dat de heer Cohen boos is. Weggezet worden als het poedeltje van het kabinet, en het is nog waar ook. Hij levert zijn ziel en zaligheid in en krijgt er niets voor terug.'Cohen reageert op de inmiddels bekende wijze. 'Wilders leidt de zaken af van waar het echt om gaat.'18.03 uur:Wilders staat er wat defensief bij. Armen over elkaar en geeft soms wat verveeld antwoord.18.02 uur:Marianne Thieme schetst - een beetje warrig - een situatie die compleet veranderd is sinds een jaar geleden. Wilders' commentaar: 'Tja voorzitter, ik kan hier geen chocola van maken.'18.00 uur:Thieme (Partij voor de Dieren) probeert het ook. Waarom hij gedoogt een pensioenakkoord, geld voor Griekenland, en de Kunduz-missie. 'Daar staat onze handtekening niet onder', zegt Wilders.17.55 uur:Wilders wil daar niet op reageren. 'Dat zien we wel op het moment dat het geld niet terugkomt, want dat denkt de PVV.' En dan is er een probleem, waarschuwt Wilders.Wilders daagt Pechtold uit tot een referendum over steun aan zwakke Europese landen. 'Over 87 dagen kunnen er nieuwe verkiezingen zijn, als u het kabinet laat vallen', zegt Pechtold.Laf, vindt Wilders.17.52 uur:Als Wilders hier zo in gelooft, waarom laat hij het kabinet dan niet vallen en de kiezer beslissen tussen de twee scenario's. 'Laat ik maar even reageren op de diarree van Pechtold', zegt Wilders. Dat schiet bij Pechtold in het verkeerde keelgat. 'We staan vijf jaar tegen over elkaar. Ik ben al lang blij dat ik niet op hoofddoekjes te reageren. Maar let u een beetje op uw woorden.'17.51 uur:Het is ook voor Griekenland beter om failliet te gaan, aldus Wilders. 'Dan kunnen ze hun munt devalueren in plaats van hun economie nu kapot te bezuinigen.'17.49 uur:Pechtold interrumpeert: Of Wilders niet bang is nu weer een foute beslissing te nemen door Griekenland ongecontroleerd failliet te laten gaan. Zou dat niet veel grotere gevolgen hebben?Dat is een doemscenario, volgens Wilders. De export naar Griekenland is beperkt, en de markten zijn er al van overtuigd dat Griekenland failliet zal gaan.17.47 uur:Wilders benadrukt dat zijn partij altijd tegen extra geld naar de Grieken was. Hij wil Griekenland uit de euro. 'Het hele stelsel in Europa staat op de rand van de afgrond. Henk en Ingrid zijn big spenders geworden. Griekenland had anderhalf jaar geleden moeten worden afgesneden.'17.46 uur:'De Grieken hebben lak aan alle regels, maar geef ze eens ongelijk. Want de euro heeft ook lak aan alle regels', aldus Wilders.17.44 uur:Van Haersma Buma valt Wilders aan omdat hij zijn steun verleende aan de Griekse toetreding tot de euro toen hij nog voor de VVD in de Kamer zat.'Met de kennis van nu had ik dat nooit gedaan', zegt Wilders. 'Een heel niet sterk argument', vindt Van Haersma Buma.17.43 uur:Wilders begint een tirade tegen de Grieken. 'Een buschauffeur krijgt een bonus voor het warmdraaien van zijn bus.'17.41 uur:Wilders herinnert Samsom aan zijn uitspraak: 'Marokkanen hebben het etnisch monopolie op overlast'. 'Dat soort racistische taal kunnen wij niet gedogen. Wij zijn de partij van de nuance.'17.40 uur:'Er staat opnieuw een muur op omvallen', volgens Wilders. En wel in Brussel. 'Economische samenwerking is goed, maar ze willen zich overal mee bemoeien.'17.39 uur:Wilders complimenteert GroenLinks met hun aanwezigheid. Bij een vorig debat in de zomer was dat niet het geval. 'Mariko Peters was waarschijnlijk ergens belangen aan het verstrengelen.'17.38 uur:Pechtold probeert Wilders nu terug te pakken voor zijn actie van vanochtend. Of Wilders liever niet helemaal als laatste wil spreken. Dat wil hij niet, maar bedankt Pechtold 'voor deze ketelmuziek'.17.37 uur:De beschouwingen gaan weer beginnen.17.34 uur:Grote vraag voorafgaand aan het betoog van Wilders; zal hij zijn pijlen weer richten op de islam, of gaat het vooral over sociaal-economische vraagstukken. Daar horen we hem de laatste tijd veel vaker over dan over de islamisering. Misschien grijpt hij nu de gelegenheid aan om weer terug te keren naar zijn oude thema.17.30 uur:Opvallend: Geert Wilders heeft Pechtold - toch lange tijd zijn favoriete debatopposant - niet \u00e9\u00e9n keer onderbroken. Spaart hij zijn krachten voor zijn eigen bijdrage? Die start zo na een schorsing van 5 minuten. Pechtold is inmiddels klaar met zijn betoog. Hij eindigde met de woorden: 'Voor een goed Europees beleid kunt u altijd bij ons aankloppen. Ook op zondag.'17.28 uur:'Het huwelijk staat voortdurend onder spanning. En omdat Wilders zich niet aan zijn huwelijks plicht houdt, moet Rutte dat buiten de deur zoeken. Aan de keukentafel met Sap voor een Kunduz-missie, een vrijage met de PvdA voor het pensioenakkoord. (...) Elke maandag een kopje thee met de gedoger. Om de boel bij elkaar te houden. Waar hebben we dat eerder gehoord', aldus Pechtold.17.26 uur:Pechtold is aan het afsluiten. Hij pakt het kabinet nogmaals stevig aan, en spreekt ook de CDA-'dissidenten' Ferrier en Koppejan persoonlijk aan. Of het steunen van de gedoogconstructie wel de juiste keuze was.\u00a0 'Maar het is wel leuk in de oppositie', zegt Pechtold, want het biedt kansen voor D66.17.24 uur:Pechtold wil extra investeren in groene energie en onderwijs. Hij wil van de premier 'een serieuze reactie' op de tegenbegroting van D66.17.23 uur:Opmerkelijke tweet van PvdA-Kamerlid Martijn van Dam. Hij lijkt vooral te wachten op Geert Wilders (die hierna komt): 'Pechtold vormt nu cabaretesk voorprogramma van Wilders. Zoals gebruikelijk weinig eigen verhaal maar grapjes en speldenprikjes zijn leuk.'17.20 uur:Gesteggel tussen D66 en PvdA over het pensioenakkoord. D66 vindt dat er voor jongeren te weinig is geregeld in het huidige pensioen. De PvdA vindt dat D66 te weinig doet voor de ouderen die nog willen werken.17.17 uur:Van Haersma Buma valt Pechtold aan op het feit dat hij al per 1 januari softdrugs wilde legaliseren. 'Pechtold weet dat dat helemaal niet kan.' Pechtold gaat er niet echt op in.17.15 uur:'U weet echt niet waar u het over hebt. U bezuinigt 700 miljoen op een primaire levensbehoefte.' Volgens Pechtold komen die bezuinigingen ten goede aan een belastingverlaging van 1,3 miljard.17.14 uur:Pechtold krijgt veel kritiek op het punt uit de tegenbegroting van D66 dat het vleesbelasting wil invoeren. Het btw-tarief moet volgens de Democraten van 6 naar 19 procent. Ook Van Haersma Buma vraagt er nu naar. 'En dat terwijl u softdrugs wilt legaliseren.'17.11 uur:'Onder premier Rutte is de belastingdruk het hoogste van de afgelopen tien jaar', zegt Pechtold. 'Keer terug naar uw roots. Het is the economy stupid. En ga dus niet visieloos snijden.'17.07 uur:Arie Slob van de ChristenUnie vindt dat Pechtold 'wel in het theater kan'. Antwoord: 'Alleen met u als voorprogramma.'17.03:Pechtold en Blok maken ruzie over Europa. Pechtold pleit nogmaals voor een sterke eurocommissaris. 'Waar het mij om gaat is dat we elkaar in Europa houden aan de afspraken'.17.01 uur:'Geen Hollandse hits meer op de radio, maar volop op het Europese orgel. Geef Europa het politieke leiderschap dat het verdient', zegt Pechtold. 'Waar is de premier nu helemaal bang voor. Nu Wilders meer dan 20 jaar op het Binnenhof rondloopt kennen we hem inmiddels wel. Hij blaft wel, maar bijt niet.'16.57 uur:'Noem mij maar een eurofiel, maar er hoort een politieke unie. We moeten niet volgen, maar sturen in Europa', aldus Pechtold. 'Heeft de premier nu eindelijk de moed om te zeggen dat de redding van Griekenland geld kost, maar dat niets doen nog veel meer kost?16.56 uur:Volgens Pechtold is het duo Rutte-De Jager een 'klungelduo van ... oeps weer een scenario.'16.54 uur:Volgens Pechtold toont de premier zich met de Miljoenennota een 'volleerd politiek commentator. Want het blijft bij commentaar alleen. Visie ontbreekt. Nederland kan zijn tijd beter besteden dan aan een nutteloos boerkaverbod. Veiligheid en immigratie zijn z\u00f3 2010. '16.53 uur:Pechtold noemt het bezuinigen van achttien miljard een 'fopspeen. 'Dit kabinet bezuinigt nog niet de helft. Veiligheid en immigratie als topprioriteit, hoe na\u00efef ben je dan?'16.51 uur:Pechtold beschuldigt Rutte van het uitdelen van cadeautjes om de Provinciale verkiezingen te winnen. 'U was altijd tegen nivelleren. Het lachen is de hardwerkende Nederlander inmiddels vergaan. Het blijkt maar weer, nivelleren kun je leren.'16.49 uur:Het woord is nu aan Alexander Pechtold van D66. 'Daar zitten ze. Het kabinet Rutte-Verhagen. Het meest conservatieve kabinet ooit. Dit kabinet bumperkleeft op links.'16.48 uur:Haersma Buma is zijn betoog aan het afronden.16.46 uur:Het CDA haalt \u00e9\u00e9n van zijn stokpaardjes van stal: het beter combineren van werk en zorg, zodat het gezin wordt ontlast.16.42 uur:'Den Haag staat meestal in de weg. Laat professionals de koers bepalen', aldus Haersma Buma.16.39 uur:Leeshierons stuk over de beste quotes van de Algemene Beschouwingen.16.37 uur:Haersma Buma heeft ook kritiek op de Miljoenennota. 'Het CDA mist de visie op burgerschap. Hoe gaan we hier in de samenleving met elkaar op.'16.36 uur:'Kennelijk is duurzaamheid voor het CDA de laagste prioriteit die aan het lijstje bungelt', aldus Sap.16.31 uur:Het klopt dat Nederland kampioen is op het gebied van natuur, zegt Jolande Sap. 'Een trieste bezuinigingskampioen'. Volgens haar bezuinigt het kabinet liefst 72 procent.'Wat het CDA doet is vergroenen met de mensen', vindt Van Haersma Buma.16.28 uur:Pechtold wijst Van Haersma Buma op de bezuinigingen die het kabinet doorvoert op natuur. 60 procent, volgens Pechtold. Maar nog altijd veel in vergelijking met andere landen, aldus Van Haersma Buma. 'Cultuurlandschap is ook mooie natuur, meneer Pechtold.' Pechtold antwoordt: 'En straks is een gewei aan de muur ook natuur.'16.26 uur:'Dit kabinet is erin geslaagd de duurzaamheidsdiscussie uit de geitenwollensokkenhoek te halen'. Van Haersma Buma verheugt zich op de Green Deal van het kabinet.16.23 uur:VanHaersma Buma herhaalt dat hij voorstander is van de strafbaarstelling van illegaliteit. De fractievoorzitter denkt dat het kabinet steun kan verwerven in Europa voor de vergaande immigratieplannen waarvoor Europese regels moeten worden gewijzigd.16.19 uur:Slob vraagt Van Haersma Buma zijn mening over eventuele verdere bezuinigingen op ontwikkelingssamenwerking. 'Trekt u de streep bij 0,7 procent van het bnp?' Van Haersma Buma wil daar niet op vooruitlopen. Maar hij laat wel doorschemeren dat 0,7 procent 0,7 procent is.16.17 uur:Van Haersma Buma spreekt even - via de voorzitter - Rutte aan. Een welkome afleiding voor de premier, want het is lange dag. Minister van Financi\u00ebn Jan Kees de Jager bladert naast hem door wat papieren. Ook voor hem moet het zwaar zijn. Hij vertelde gisteren bij Pauw en Witteman dat hij zo'n drie uur slaap per nacht krijgt.16.15 uur:Volgens Van Haersma Buma krijgen Nederland en Europa de komende jaren te maken met een Battle for Talent. Hij wil van het kabinet een Kennisdeal, waarin bedrijfsleven en overheid samenwerken om talent in Nederland te houden en naar Nederland te halen.16.11 uur:ChristenUnie en SGP trachten het CDA op 'gezinskoers' te houden. De kleine christelijke partijen roepen de grote christelijke broer op in te stemmen met de gezinsplannen van die partijen. 'Ik roep u op goed na te denken de komende twee dagen', zegt Slob (ChristenUnie) tegen Van Haersma Buma. Met zo'n advies kan niemand het oneens zijn.16.10 uur:De beste quotes van de Beschouwingen nog eens terug lezen?Dat kan hier.16.08 uur:Ook D66-Kamerlid Kees Verhoeven valt het geharrewar met de voorzitter op. Hij twitter: 'Trouwens opvallend dat zelfs ervaren rotten vaak vergeten te spreken via de voorzitter. En correcties hierop geven ruis in de interrupties.' Inderdaad.16.06 uur:Cohen en Van Haersma Buma draaien wat om elkaar heen over een voorbeeld van Cohen waarin een kind komt inwonen bij een moeder die zorg nodig heeft. Ze komen er niet uit, want Van Haermsa Buma wil daaraan zijn vingers niet branden. 'Ik ken uw voorbeeld niet.'15.59 uur:Even een opzetje tussen het CDA en het kabinet. Van Haersma Buma wil graag weten van het kabinet of er wellicht nog mogelijkheden zijn om het leed wat te verzachten bij mensen die erg zwaar worden getroffen door de bezuinigingen.Daar krijgt ie ongetwijfeld een positief antwoord op. Rutte kondigde namelijk gisteren al aan nog eens 'heel scherp' naar die stapelbezuinigingen te willen kijken.15.57 uur:Sap wil weten of Van Haersma Buma mee wil werken aan genoeg 'bluswater' voor het kabinet in de eurocrisis. 'En genoeg brandweerauto's. En schuim!', zegt de CDA-fractievoorzitter toe.15.54 uur:Jolande Sap complimenteert Van Haersma Buma met zijn pro-europese aanpak. Maar het gaat haar niet ver genoeg. 'Durft u niet alleen A te zeggen, maar ook B?'15.50 uur:De discussie gaat nu over Europa en welke instantie toezicht zou moeten houden op de begrotingsdiscipline van met name de Zuid-Europese landen. D66 en CDA kunnen zich hierin voor een groot gedeelte vinden. Zij bedanken elkaar via de voorzitter. 'Het moet niet te vriendelijk worden vandaag', oordeelt Verbeet.15.48 uur:Kamervoorzitter Verbeet is er vandaag er alert op dat de parlementari\u00ebrs 'via de voorzitter spreken' en niet rechtstreeks tot elkaar. Dat leidt soms tot wat verwarring. Van Haersma Buma heeft er al twee maal een grapje over proberen te maken. Veel gelach oogstte hij er niet mee, overigens.15.45 uur:Van Haersma Buma herhaalt het kabinetsstandpunt dat er vooral in 2002 sprake is geweest van soevereiniteitsoverdracht door de invoering van het stabiliteitspact. Toen werden de afspraken gemaakt over een begrotingstekort van 3 procent en een maximale staatsschuld van 60 procent. Volgens de CDA-fractievoorzitter hadden Frankrijk en Duitsland eerder harder moeten optreden.15.42 uur:Van Haersma Buma begint over de gevolgen van de Europese crisis in Nederland, en steunt het kabinet in de plannen voor het bestrijden van de eurocrisis.En een klein speldenprikje in de richting van Geert Wilders. 'Wilders heeft het aantal keer geteld dat het woordje Europa voorkwam in de Miljoenennota en schrok. Hij vond het te veel. Dat is hetzelfde als Erwin Krol verwijten dat hij het deze zomer zo vaak over regen had.'15.39 uur:Op twitter kibbelen D66 en PvdA ondertussen door of de sociaal-democraten nu wel of niet bezuinigen op ontwikkelingssamenwerking. Laatste tweet is van Wassila Hachchi ( D66): 'PvdA bezuinigt op OS @Sjoeradikkers #geenD66spin Lees tegenbegroting PvdA pag.2: Bezuiniging 850 miohttp://t.co/2Rs8Y4x7'15.37 uur:Nu begint Sybrand van Haersma Buma, fractievoorzitter van het CDA aan zijn betoog.15.36 uur:Roemer sluit af met een gedicht van Glastra van Loon. Binnen 50 minuten is hij klaar, verreweg de snelste tot nu toe.15.34 uur:Volgens Roemer leidt het beleid van het kabinet-Rutte tot een grote tweedeling. De toegang tot het recht, de zorg en passend onderwijs worden afgesneden, aldus Roemer. Roemer wil een land waarin geld noch hebzucht de boventoon voeren.15.31 uur:'We moeten onze economie en onze samenleving niet kapot bezuinigen. Maar ik ben ervan overtuigd dat dat nu wel gaat gebeuren.' Dat is het kernpunt van Roemers betoog. Dat, en dat de crisis geen natuurramp is, maar het gevolg van verkeerd beleid.25 jaar geleden veranderde de samenleving in een samenleving van 'ieder voor zich en god voor ons allen.Volgens Roemer heeft de SP altijd gefulmineerd - 'vaak als enige' - tegen deze gang van zaken. Dat kan anders, aldus Roemer. 'Onze mooie land verdient zo veel beter.'15.25 uur:Roemer fulmineert tegen de bezuinigingen van het kabinet op het gebied van onderwijs en vooral zorg. Volgens de SP-leider kunnen steeds meer mensen geen aanvullende verzekering meer veroorloven, of een bezoek aan de tandarts. 'Willen we echt weer terug naar de tijd waarin we aan het gebit van iemand de dikte van zijn portemonnee konden aflezen?'15.19 uur:Ook Wilders meldt zich nu. 'Ik heb zelden zo veel domheid achter elkaar gehoord.' Volgens Wilders worden de huidige Palestijnse gebieden geregeerd door terroristen en corrupten. 'Ze willen de Isra\u00ebli\u00ebrs ofwel aan het gas ofwel de zee indrijven. Wat u voorstelt is onvoorstelbaar na\u00efef. Grotere onzin bestaat niet.' Wilders benadrukt herhaaldelijk dat Hamas terroristen niet.Roemer riposteert dat hij extremisten nadrukkelijk afwijst, 'maar een hele bevolkingsgroep of terrorist of corrupt te noemen, zoals Wilders doet, daar schieten we niets mee op.'15.17 uur:Ook Slob van de ChristenUnie is het totaal niet eens met Roemer. Die zei teleurgesteld te zijn in de 'eenzijdige' benadering van het kabinet. Maar volgens Slob handelt juist Roemer eenzijdig, door een eenzijdig Palestijns verzoek tot een staat te steunen.15.13 uur:Van der Staaij (SGP) moet nu wel in actie komen en doet dat dan ook. Hij wil weten of Roemer nu echt meent dat de Palestijnen eenzijdig een Palestijnse staat moeten uitroepen. Roemer vindt van wel. Pas op basis van gelijkwaardige staten kunnen de vredesbesprekingen vooruit, meent hij.15.11 uur:Roemer vindt dat Nederland bij de Verenigde Naties steun moet betuigen aan de wens van de Palestijnen voor een eigen land.15.09 uur:Roemer en Pechtold steggelen wat. Is de SP nou voor of tegen Europa. Roemer zegt niet per defenitie niet tegen Europa te zijn. 'Europa is een continent.' Dat argument overtuigt Pechtold niet.15.07 uur:Foutje van Roemer. 'Meneer de voorzitter', is niet de juiste benaming voor Gerdi Verbeet.15.05 uur:Leeshierwaarom de SP nu toch een hogere pensioenleeftijd wil accepteren.15.04 uur:'De bonussen vliegen nog steeds in het rond en het is de overheid die de verliezen mag opvangen', zegt Roemer over de bankensector.15.00 uur:'We zitten zo diep in de crisis. Dat gaat pijn doen', zegt Emile Roemer. Maar de Grieken alles laten terugbetalen is niet realistisch, aldus de SP-voorman die voor een herstructurering van de Griekse schulden pleit. 'En dat heeft consequenties voor de banken.'14.56 uur:Nieuws! De SP is bereid een hogere AOW-leeftijd te accepteren. Lees straks meer.14.54 uur:Het CDA en de SP maken ruzie over het al dan niet doorrekenen van de tegenbegroting door het CPB.14.51 uur:Roemer pleit ook in Nederland voor een 'rijkentaks'. Want met een kleine belasting op eigen vermogen kun je volgens Roemer allerlei bezuinigingen op bijvoorbeeld de sociale werkplaats voorkomen.14.49 uur:Roemer begint met een aanval op de ongelijke inkomensverdeling in de zorg en het onderwijs.\u00a0 'In de publieke sector gaan we daar zelf over en daar moeten we iets aan doen'.14.48 uur:'Wat zijn die miljoenen hier nog waard, als elders in de wereld over biljoenen wordt beslist. Geen mens die het nog begrijpt. Ook de premier niet, want die zit er ook wel eens naast', aldus Roemen.14.46 uur:Emile Roemer, fractievoorzitter van de SP, is nu aan het woord. 'Laat ik beginnen met een compliment aan de minister-president. Het is geen kleinigheid om in tijden van crisis een kabinet te leiden en dat stel ik zeer op prijs.'14.43 uur:Volgens de PvdA wil de partij helemaal niet extra bezuinigen op ontwikkelingssamenwerking zoals D66 suggereerde. Portefeuillehouder Sjoera Dikkers tweet: 'Nee, geen PvdA bezuinigingen op OS. Flauwe spin van D'66.14.37 uur:Leeshierons artikel. Hoe is Mark Rutte als debater?14.32 uur:Kamervoorzitter Gerdi Verbeet opent de beschouwingen weer.Eerst wordt een aantal praktische zaken afgehandeld, zoals het aanvragen van debatten.14.31 uur:Maxime Verhagen wil geen antwoord geven op Ferry Mingelens vraag wie de grootste gedoger van het kabinet is.14.20 uur:Emile Roemer zal om halfdrie het debat vervolgen.14.11 uur:Cohen zegt voor de NOS-camera Wilders' opmerkingen 'over the top' te vinden.14.04 uur:Ook Femke Halsema volgt de Beschouwingen: Dat ordinaire schelden van Wilders op Cohen - #bedrijfspoedel, #bl\u00e8ren, #plassen - is gewoon slecht verhulde zelfhaat, twittert ze.13. 52 uur:Wilders herhaalt zijn 'poedel-kritiek' op Cohen voor de camera's van de NOS13.49 uur:'Wakker blijven is moeilijk', zo oordeelt Geert Wilders over dit eerste deel van de Algemene Beschouwingen.13.48 uur:Het betoog van Blok is klaar. Kamervoorzitter Verbeet schorst de vergadering tot 14.30 uur.13.43 uur:Volgens Sap van GroenLinks werken de kabinetsplannen averechts voor de werkgelegenheid. 'Het kabinet maakt hardwerkende Nederlanders werkloos'.\u00a0 Blok vindt dit niet. 'We saneren inderdaad bij de overheid en hebben op andere plaatsen extra handen nodig als de zorg.'13.40 uur:Leeshiernog eens terug waarom Jolande Sap vindt dat de VVD het pgb 'offert' aan de PVV.13.35 uur:'We staan voor grote beslissingen. In Nederland en in Europa', zegt Blok die verder gaat met zijn voorbeeld van de storm en de tuinder. 'Wij kunnen in deze tijd niet alles bij het oude laten. Alleen als het financieringstekort wordt teruggedrongen, kunnen we blijven investeren.'13.31 uur:Blok pleit voor een inkrimping van de bestuurslagen. Nu is het zo dat 'vele handen licht werk, zwaar maken'. Dat is volgens Blok vooral in de Randstad zo.13.27 uur:De discussie gaat nu over het duurder maken van de gang naar de rechter. De oppositie is het hier niet mee eens. Blok 'wil niet betalen voor ouders die een gang naar de rechter maken, omdat hun kind door school wegens alcoholmisbruik naar huis werd gestuurd.'13.24 uur:Bekijkhierde nieuwste bijdrage van onze dominee Gremdaat. 'Rutte rukt op naar het midden.'13.18 uur:Cohen wil van Blok weten 'waarom cameratoezicht en straatcoaches verdwijnen, terwijl er agenten bijkomen'.\u00a0 Blok: 'In financieel moeilijke tijden moet je kiezen.'13.14 uur:De VVD wil de woningmarkt hervormen door mensen die het kunnen betalen een marktconforme huur te rekenen en meer mensen in staat te stellen hun huurwoning te kopen van de woningcorporatie.13.10 uur:'Ik heb er moeite mee dat ondernemers die aan tienduizenden mensen werk geven, worden weggezet als vervuilers', aldus Blok in een reactie op vragen van Marianne Thieme van de Partij voor de Dieren.13.05 uur:Blok geeft aan dat er 'veel te veel mensen aan de kant staan'. PvdA-leider Cohen: 'Dit beleid leidt er alleen maar toe dat mensen hun baan kwijtraken'.13.01 uur:Opvallendste outfit van de dag en h\u00e9t gesprek op de perstribune. De licht doorschijnende jurk van Carola Schouten (ChristenUnie).12.57 uur:De VVD wil het pgb juist 'overeind houden' voor de kwetsbaarste groepen, pareert Blok.12.54 uur:Sap denkt dat Blok zijn kernwaarden 'offert' om tegemoet te komen aan de PVV.12.51 uur:Jolande Sap: 'Waarom snijdt een partij als de VVD in het pgb, terwijl mensen juist daarin hun eigen zorg kunnen regelen'. Blok: 'De VVD grijpt in, omdat niet ingrijpen geen opties is'.12.49 uur:Roemer van de SP valt de VVD aan op de bezuinigingen op de sociale werkplaats. 'Ik ben er trots op dat Nederland het hoogste aantal werkplekken hierin heeft', zegt Roemer.12.45 uur:Ondertussen een tegenvaller voor het beleid van minister Leers. Europa heeft bepaald dat Nederland geen illegalen mag vastzetten. Leeshierhoe het zit.12.43 uur:'Hoge premies betekenen hoge loonkosten, hoge loonkosten betekenen dure producten, daarmee verdwijnen banen naar China', aldus Blok.12.40 uur:Blok heeft duidelijk voor een economisch verhaal gekozen, waarin de ondernemer centraal staat.'Ik realiseer met heel goed dat de bezuinigingen de meeste mensen direct raken. Maar we moeten ingrijpen. Ik wil niet leven in een land waar elke werkdag 60 jongeren arbeidsongeschikt worden verklaard.'12.35 uur:Blok: 'Jammer dat de heer Pechtold voor zo'n zure toon kiest'.\u00a0 Dat doet hij op de uitspraak van Pechtold dat de VVD zich politiek heeft uitgeleverd aan de VVD 'die in economisch opzicht net zo links is als de PVV'.12.33 uur:Blok: 'Wij kunnen 25 miljard aan ombuigingen hard maken. Wij doen tenminste wat.' Pechtold stelt dat D66 meer hieraan doet.12.32 uur:Pechtold: 'Ik begin me nu toch echt zorgen te maken. Bij de VVD kunnen ze geen van allen rekenen.'12.29 uur:Blok wijst erop dat de VVD altijd kritiek heeft gehad op het 'openzetten van de geldkraan'.12.24 uur:'De tegenbegroting van SP, GroenLinks en PvdA laten de komende vier jaar tekorten zien van boven de drie procent', waarschuwt Blok. 'Dan zit Nederland al die jaren op het Europese strafbankje.'12.23 uur:Pechtold en Blok zijn het oneens over hoe met de eurocrisis om te gaan. Volgens Blok wil D66 veel te veel soevereiniteit naar Brussel overhevelen.12.19 uur:Leeshierons extra artikel over Stef Blok die eurozondaars mogelijk uit de monetaire unie wil zetten.12.18 uur:Tot nu toe spreekt de VVD'er alleen maar over het onderwerp Europa. Hoe anders was dit in voorgaande jaren.12.17 uur:'Het overhevelen van bevoegdheden naar Europa kan ertoe leiden dat zwakke landen ons opleggen onze gunstige concurrentievoorwaarden aan te passen. Dat willen we niet,' aldus Blok.12.15 uur:Blok: 'U zult van een liberaal nooit horen dat we meer overheid willen.'12.13 uur:Sap vraagt aan Blok 'om echt die brand in Europa te blussen. En wees niet te zuinig met het bluswater.'12.11 uur:Kamervoorzitter Verbeet moet vandaag erg vaak vragen om 'via haar te spreken'.12.09 uur:Jolande Sap vraagt aan Blok 'het was toch ook uw VVD die de afgelopen 15 jaar nooit strenge sancties heeft willen verbinden aan het stabiliteitspact. Nu probeert u alle schuld op die Grieken af te schuiven.' Blok wil daar niets van weten.12.07 uur:Blok spreekt zijn waardering uit voor partijen als GroenLinks die een tegenbegroting hebben opgesteld. Wel heeft hij kritiek op de inhoud daarvan. 'Rekeningen doorschuiven naar de toekomst is onverantwoord.'12.04 uur:Blok zegt toe dat het btw-tarief op bloemen en de sierteelt niet wordt verhoogd.12.02 uur:De ChristenUnie heeft een plan gemaakt dat het maken van schulden moet voorkomen. Leeshiermeer.12.01 uur:'Dat zou ook voor Griekenland kunnen gelden. Dat hangt voornamelijk van de Grieken zelf af', zegt Blok.12.00 uur:'Eurolanden die zich niet aan de afspraken houden, moeten uit de euro. Dat heeft grote consequenties, maar dat moet. Net zoals een ondernemer stopt met leveren aan iemand die zijn rekeningen niet betaalt', zegt Blok.11.58 uur:Ook stelt Blok dat het voor ondernemers belangrijk is dat belastingen niet te hoog worden en dat de export in zou storten als de euro uit elkaar zou klappen.11.55 uur:De VVD'er hamert op gezonde overheidsfinanci\u00ebn, lage rentes op de staatsschuld en waarschuwt voor een overheid die te veel rekeningen vooruitschuift. 'Die belastingaanslagen raken ons allemaal.'11.54 uur:Blok start met de economische crisis. 'Nu nadert op volle snelheid het tweede deel. Het gevaarlijkste deel. Want in het eerste deel van de storm heeft het schip al averij opgelopen.'11.53 uur:Cohen is klaar. Het woord is nu aan Stef Blok, fractievoorzitter van de VVD.11.51 uur:'Ik zal dit kabinet vurig bestrijden op iedere aanval op de ware Nederlandse aard', zegt Cohen.11.50 uur:Tweet van Volkskrant-columnist Nausica Maarbe. 'Poedel is een compliment: die honden zijn slim, loyaal, alert en vooral beheerst. Had manneke Graus zijn baasje best mogen influisteren.'11.48 uur:Cohen spreekt over de aanslagen in Noorwegen. 'Met veel jonge sociaal-democraten als slachtoffer in dezelfde leeftijd als toen ik politiek actief werd.'11.46 uur:Cohen begint over twee Hagenaren 'voor het gemak Henk en Ingrid'. 'Ze maken zich zorgen over de baan van Henk als trambestuurder dat wordt aanbesteed en de zorg van de moeder van Ingrid. U (Wilders red.) stelt hen teleur. U bent een goochelaar.'11.43 uur:Cohen: 'Ik let op banen, niet op rekensommen. Als het aan het kabinet ligt worden de klappen op de arbeidsmarkt nog harder.'11.40Blok van de VVD beschuldigt de PvdA van het willen doorvoeren van 'enorme belastingverhogingen. Dan vluchten werkgevers het land uit.' Cohen ziet dat risico niet 'laten we ons niet bang maken'.11.37 uur:Cohen: 'Hoe garandeert de premier dat iedereen kan meedoen. De crisis doet pijn, maar het kan beter en eerlijker. Van iemand die tonnen op zijn bankrekening krijgt, vraagt het kabinet veel minder dan iemand die weinig verdient.'11.33 uur:Cohen spreekt weer over de gevolgen van het stapelen van bezuinigingen. 'De jongen met het downsyndroom in de sociale werkplaats. De premier heeft geen nauwkeurig inzicht gegeven van de effecten van deze bezuinigingen. Het blijft bij de papieren werkelijkheid van de Haagse politiek. De werkelijkheid is dat kinderen met gedragsstoornissen straks geen plek meer hebben in het onderwijs.'11.31 uur:Job Cohen staat al ruim een uur achter het katheder. Veel langer dan de geplande 25 minuten. Dat komt door alle interrupties.\u00a0 Hierna volgen nog alle overige fractievoorzitters.11.27 uur:In 2010 gaf de overheid 10 miljard meer uit aan uitkeringen dan in 2011. Leeshierhoe dat komt.11.26 uur:Cohen stelt dat er bezuinigd moet worden op het pgb door fraude te bestrijden en de indicatie te verbeteren, maar niet door in het stelsel zelf te snijden.11.24 uur:Het CDA erkent dat er zaken pijn doen, maar vindt niet dat Cohen zomaar een oplossing heeft. Het pgb wordt in rap tempo veel te duur, aldus CDA-fractievoorzitter Haersma Buma.11.22 uur:'We moeten eerlijk delen. Niet dat het recht geldt van degene met de grootste bek', aldus Cohen die spreekt over de bezuinigingen. Daarbij citeert hij uit brieven. 'Beste Mark, wanneer wordt u wakker.'11.21 uur:Cohen spreekt over de Griekse crisis. 'Die heeft tot nu toe 300 euro per Nederlander gekost aan garantstellen. We lopen het risico op een veelvoud daarvan.'11.13 uur:Premier Rutte zit nog rustig in zijn stoel en overlegt wat met minister De Jager van Financi\u00ebn.11.10 uur:Leeshierons artikel over Job Cohen die premier Rutte een tuinman met een kettingzaag noemt.11.08 uur:'Deze crisis is in de eerste plaats een vertrouwenscrisis. In financi\u00eble systemen en de politiek. Nederland zelf kent geen schuldencrisis al wil het kabinet ons anders doen geloven.'11.06 uur:Cohen roept nogmaals op tot een woonakkoord en gaat over op Europa. 'Met alle 500 miljoen Europeanen vormen we een enorme kracht. We moeten het van Europa hebben om hier onze banen te houden.'11.03 uur:Ook Jolande Sap van GroenLinks benadrukt 'dat jongeren in dit pensioenakkoord niet tot hun recht komen.' Cohen laat weten die zorg niet geheel te delen. 'Dat kunnen we in de Kamer regelen.'11.01 uur:Tofik Dibi van GroenLinks tweet over de actie van Wilders: 'Wat een goedkope stunt van @geertwilderspvv meteen aan het begin van het debat #kleuter.'10.56 uur:Cohen: 'Het gaat niet alleen om geld, maar het gaat er ook om dat mensen met een laag inkomen later minder hoeven in te leveren als ze eerder met pensioen gaan. Dat verschil heeft een veel grotere waarde dan 40 miljoen. We hebben voortdurend gezegd dat we het pensioenakkoord daarop zouden beoordelen.'10.55 uur:Emile Roemer (SP): 'Wat mij verbijsterd heeft is dat de PvdA ingestemd heeft met een verbetering van 40 miljoen op het pensioenakkoord, terwijl er uiteindelijk 4 miljard wordt bezuinigd?'10.53 uur:Cohen over een nieuw onderwerp. 'Wanneer Griekenland zou vallen, dan is het besmettingsgevaar veel te groot. Dat risico wil ik niet lopen.'10.49 uur:Pechtold: 'De PvdA laat iedereen onder de 55 de rekening betalen uit angst voor de gele hesjes.'10.46 uur:Alexander Pechtold van D66 vraagt waarom de PvdA een 'slechtgedragen pensioenakkoord' steunt, waarvan jongeren het slachtoffer zijn. Volgens Cohen past het akkoord goed binnen het programma van de PvdA. 'De balans tussen jong en oud is hierin goed geregeld.'10.43 uur:Cohen verdedigt de steun aan het pensioenakkoord en de euro. 'Dat is niet voor de korte termijn een plezierige oplossing, maar wel voor de lange termijn. Ja, op die punten neemt de PvdA zijn verantwoordelijkheid.'10.40 uur:Cohen: 'Het verhaal van Wilders doet me denken aan een kleuter die niet naar school wil. Dat is wat Wilders aan het doen is. Afleiden van zijn eigen gedrag. Als de heer Wilders dat wil kan hij vandaag een einde maken aan dit kabinet. Ik kan me dat nog voorstellen ook. Als ik vandaag een motie van wantrouwen zou indienen zou hij hem niet steunen.'10.39 uur:Wilders: 'Cohen is de klungelaar van dit kabinet. Ik wil niet heel de tijd spreken over de grote gedoger, maar ik vind het wel leuk. Cohen is eigenlijk de bedrijfspoedel van Rutte I.'10.35 uur:Cohen: 'Wij gaan niet in \u00e9\u00e9n periode het hele tekort oplossen, dat doen we in een aantal perioden. Maar dat gebruiken we om een aantal zaken te hervormen. Het belangrijkste voorbeeld is de woningmarkt. Met name de hypotheekrente-aftrek. Het kabinet weigert om daar ook maar een centimeter aan te doen.10.32 uur:Het CDA vraagt waarom de PvdA in haar tegenbegroting opeens  veel bezuinigt dan in het verkiezingsprogramma. Cohen stelt dat je de economie niet kapot moet bezuinigen. De VVD spreekt van het belang van het op orde brengen van het huishoudboekje van de staat.'De PvdA komt alleen maar met lastenverzwaringen.'10.28 uur:Cohen roept de regering op om 'echt te hervormen', want het 'kabinet heeft zich opgesloten in een rekensom van 18 miljard. Het kabinet kijkt achterom, terwijl het gevaar voor ons ligt. Niks snoeien om te groeien. Wat we zien is Mark Rutte. De tuinman met een kettingzaag. Niets van waarde is veilig voor de kettingzaag van Rutte.'10.27 uur:Cohen begint: 'Mensen hebben weer vertrouwen nodig. Vertrouwen in de toekomst en vertrouwen in elkaar. Dit kabinet kent van alles de prijs, maar van niets de waarde.'10.26 uur:Geert Wilders breekt meteen in, omdat de PvdA volgens hem de 'grote gedoger' is, daarom wil hij dat de SP begint als de grootste oppositiepartij. Wilders vraagt om een hoofdelijke stemming. Hij wordt weggezet door de overige partijen. 'Laten we overgaan tot de orde van de dag.'10.26 uur:Gerdi Verbeet opent de vergadering en geeft het woord aan fractievoorzitter Job Cohen van de PvdA.10.31 uur:Het CDA vraagt waarom de PvdA in zijn tegenbegroting opeens ook veel meer bezuinigt dan in het eigen verkiezingsprogramma. 'Daarmee geeft u ons gelijk.'10.25 uur:Grote fracties hebben 35 minuten spreektijd, kleinere fracties 25, 20 of 15 minuten. Maar dat kan snel oplopen als er veel wordt ge\u00efnterrumpeerd. Het debat zal zeker tot in de namiddag en waarschijnlijk tot laat in de avond duren.10.18 uur:De Tweede Kamer stroomt vol voor de Algemene Beschouwingen. Als eerst zijn straks de parlementari\u00ebrs aan het woord. De fractievoorzitters zullen een spervuur aan vragen op premier Rutte en elkaar afvuren.Nog eens teruglezen wat er gisteren allemaal gebeurde? Dat kanhier.Volg de Volkskrant op TwitterWord vriend van de Volkskrant op Facebook",
      "time": "21 september 2011, 10:15",
      "timeofday": "10:15",
      "title": "De Algemene Beschouwingen dag I van minuut tot minuut",
      "year": 2011
    },
    {
      "category": "Wetenschap",
      "count": 55,
      "day": 3,
      "href": "http://www.volkskrant.nl/wetenschap/energie~a521520/",
      "month": 8,
      "text": "Het energieconceptIn de natuurwetenschap vormt 'energie' een centraal begrip. In feite  hebben alle processen in de natuur met energie te maken en zijn alle  natuurkrachten te begrijpen als vormen van energie. Maar een exacte  definitie van de term energie is niet makkelijk te geven. Het is geen  'ding', maar eerder de toestand van een systeem. Energie kent vele  verschijningsvormen. 'Chemische energie' die vrijkomt bij de verbranding  van benzine, 'elektrische energie' die uit het stopcontact komt, of de  energie die in voedsel zit en we gebruiken om lichamelijke inspanning te  verrichten. Energie is het vermogen om een situatie te veranderen, of  nauwkeuriger: om arbeid te verrichten.Een belangrijke eigenschap van energie is dat het van de ene vorm over  kan gaan in andere vormen. Een batterij laat een lampje branden; kolen  zorgen voor warmte; benzine drijft de zuigers in een motor aan. Ook in  de natuur is sprake van voortdurende energieomzetting. Planten en algen  zetten met behulp van zonne-energie, koolstofdioxide en water om in  glucose en zuurstof (fotosynthese). Deze planten, met hun opgeslagen  zonne-energie, dienen als voedsel voor planteneters, die op hun beurt  weer de prooi zijn van andere dieren.Alle energieomzettingen worden beheerst door de wet van behoud van  energie, die stelt dat bij de omzetting van de ene vorm van energie in  de andere er netto geen energie verloren gaat of bijkomt.GeschiedenisDe behoudswet en het energiebegrip werden ge\u00efntroduceerd rond het midden  van de negentiende eeuw. Het inzicht dat er zoiets bestaat als energie  was een van de belangrijkste vernieuwingen in de natuurkunde tussen  Newton (zeventiende eeuw) en Einstein (twintigste eeuw). De directe  aanzet was het nieuwe idee dat warmte een vorm van energie is. Tot die  tijd dacht men dat warmte een stof is, die van het ene naar het andere  voorwerp kan stromen. De bredere context waarbinnen het energiebegrip  werd geformuleerd was de industrialisering van Europa. Veel  wetenschappers raakten gefascineerd door de stoommachines, waarin warmte  van steenkool wordt omgezet in arbeid. Zij betrokken niet alleen de  omzetting van warmte in arbeid, maar ook tal van andere recent ontdekte  omzettingsprocessen in hun analyse. Zoals de door Faraday ontdekte  omzetting van beweging in een elektrische stroom (de dynamo) en van een  stroom in beweging (de elektromotor). Een bijkomende inspiratiebron was  het Romantische geloof in de eenheid der natuur. Velen geloofden dat aan  de waargenomen omzettingsprocessen toch iets ten grondslag moest liggen  dat onveranderd bleef.De voornaamste pioniers in het onderzoek naar energie waren de Engelse  chemicus Joule, de Duitse medici Mayer en Helmholtz en de Schotse  fysicus Thomson (de latere Lord Kelvin). Waar men aanvankelijk sprak  over 'kracht' en 'behoud van kracht' introduceerde Thomson in 1851 de  term 'energie'. In Nederland gaf men lange tijd de voorkeur aan het  begrip 'arbeidsvermogen'. In de tweede helft van de eeuw zou het  energieconcept bruikbaar blijken in allerlei verschillende domeinen van  de natuurwetenschap.Na de ontdekking van het verschijnsel radioactiviteit, eind negentiende  eeuw, twijfelden sommigen aan de algemene geldigheid van de behoudswet.  Aanvankelijk was het namelijk onduidelijk waar de hoge energie, die  vrijkomt in de vorm van straling, vandaan kwam. Nieuwe atoommodellen  gaven uiteindelijk een bevredigende verklaring. In de jaren dertig  bleken de kernen van sommige atomen, zoals uranium, zich te kunnen  splitsen. Daarbij komt nog veel meer energie vrij. In wezen wordt bij  dit splijtingproces een zeer kleine hoeveelheid massa omgezet in  energie, volgens Einsteins beroemde formule E=mc\u00b2. Op dit principe is  zowel de techniek van de atoombom als de kernreactor gebaseerd (maar  daarover later meer in de b\u00e8tacanon).EnergiegebruikDe hoeveelheid energie wordt doorgaans gemeten in Joule. 1 Joule is  gedefinieerd als de arbeid die nodig is om 0,1 kilo vanaf de vloer tot  een hoogte van 1 meter te tillen. Een mens gebruikt zo'n 10 miljoen  Joule per dag om zijn lichaamstemperatuur op peil te houden en  lichamelijke arbeid te verrichten. Dat is ongeveer net zoveel als een  gloeilamp van 100 Watt die de hele dag brandt. De energie van  voedingsmiddelen wordt meestal gegeven in calorie\u00ebn (1 calorie is 4,2  Joule) en op de energierekening vind je de eenheid kWh (1 kWh is 3,6  miljoen Joule).Het energiegebruik door de mens is sinds de industri\u00eble revolutie enorm  toegenomen. In Nederland ligt het totale energieverbruik per hoofd van  de bevolking op zo'n 600 miljoen Joule  per dag. Dat is dus ruim zestig  keer zoveel als we nodig hebben om ons warm te houden. In de Verenigde  Staten is dat zelfs bijna een miljard Joule per dag. De energie wordt  gebruikt door huishoudens (30%), transport en industrie.Het grootste gedeelte van die energie is afkomstig uit de verbranding  van steenkool, aardolie en aardgas. Deze fossiele brandstoffen zijn de  resten van planten die miljoenen jaren geleden op aarde groeiden. Het is  dus in wezen een voorraad opgeslagen zonne-energie. Sinds de  industri\u00eble revolutie in de 18e eeuw is er een hoeveelheid fossiele  brandstoffen opgestookt die zich in 400 miljoen jaar gevormd heeft.  Terwijl de energieconsumptie nog steeds blijft toenemen, komt het einde  van de voorraad inmiddels in zicht. Wat te doen?Naast energiebesparing moeten we op zoek naar nieuwe energiebronnen. Ook  nu wordt al een klein deel van onze energie gewonnen met zonnecellen,  uit wind- of waterkracht, aardwarmte of uit biomassa. Een probleem  hierbij is de effici\u00ebntie van de omzetting in een bruikbare energievorm.  De allernieuwste zonnecellen zetten maximaal 15% van het invallende  zonlicht om in elektrische energie. Met deze effici\u00ebntie en het  Nederlandse gemiddelde aantal zonne-uren, zou dit betekenen dat we zo'n  300 vierkante meter zonnepaneel per persoon nodig hebben om aan de  huidige energievraag te voldoen. Op Europees of wereldniveau zou het  benodigde oppervlak echter geen probleem hoeven zijn. Zonne-energie en  andere alternatieve energiebronnen zijn echter nog steeds erg duur.Een ander probleem met alternatieve energiebronnen is dat een manier  moet worden gevonden om deze energie te bewaren en te transporteren.  Immers: zonnecellen en windturbines functioneren niet altijd en staan  ook niet altijd op de plek waar de energie nodig is. Waar fossiele  brandstoffen relatief gemakkelijk konden worden opgeslagen en vervoerd,  moet voor andere vormen van energie eerst een 'drager' worden gevonden.  Een bruikbare en schone drager is waterstof. Waterstof moet daartoe  eerst geproduceerd worden. Dit gebeurt bijvoorbeeld door water, middels  een proces van elektrolyse, te ontleden in waterstofgas en zuurstofgas.  Het waterstofgas kun je wel bewaren en vervoeren. In een brandstofcel  (een omgekeerde elektrolyse) kan waterstof weer met zuurstof in  elektriciteit worden omgezet en komt een deel van de oorspronkelijke  energie weer beschikbaar. Probleem hierbij is dat voor waterstofgas veel  grotere volumes nodig zijn dan de huidige brandstoftanks.  Wetenschappers doen daarom onderzoek naar materialen die waterstof  kunnen absorberen en op het gewenste moment weer afstaan.We zouden ook meer gebruik kunnen gaan maken van kernenergie. Het  grootste probleem met de huidige kernreactoren, die gebaseerd zijn op  kernsplijting, is het radioactieve afval. Bovendien is ook de voorraad  splijtstof eindig. Een schoner alternatief is kernfusie, waarbij lichte  waterstofkernen versmolten worden. Dit is hetzelfde proces dat de zon  laat stralen. Vijftig jaar experimenteren heeft echter nog niet geleid  tot een fusiereactor die netto energie oplevert. Eind 2006 besloot een  groot aantal landen tot de bouw van de testreactor ITER in  Zuid-Frankrijk, die in 2016 gereed moet zijn en dan in tests netto  energie zou moeten leveren. Een commerci\u00eble reactor is er echter op zijn  vroegst in de tweede helft van de eeuw. Ook dit zal echter geen  perpetuum mobile zijn.geschreven door Ab  Flipse op 03-02-2007",
      "time": "3 augustus 2010, 13:21",
      "timeofday": "13:21",
      "title": "Energie",
      "year": 2010
    },
    {
      "category": "Wetenschap",
      "count": 53,
      "day": 3,
      "href": "http://www.volkskrant.nl/wetenschap/ecosysteem~a515561/",
      "month": 8,
      "text": "Samenhang en dynamiek in de natuurKlaver, koe en mens zijn onderdelen van een voedselketen in het  ecosysteem grasland. Bodem, grondwater en klimaat vormen de  randvoorwaarden. Zij bepalen onder meer hoe snel bacteri\u00ebn en schimmels  dode planten en dieren omzetten in anorganische voedingsstoffen. (In een  grasland helpt de boer bovendien een handje door extra mest op het land  te gooien.) Deze bevorderen de groei van klaver en andere planten. Meer  klaver betekent meer koeien en meer karbonade voor ons mensen. Maar er  zitten grenzen aan die door de keten zelf bepaald worden: teveel koeien  betekent namelijk op den duur minder klaver en uiteindelijk minder  karbonade (en minder mensen?).'Ecosysteem' is een kernbegrip in de ecologie. 'Eco' komt van het  Griekse 'oikos' - huis, woonomgeving. De Britse ecoloog Arthur Tansley  introduceerde het begrip in de jaren 30. Hij zocht naar een geschikte  term voor het dynamische geheel van planten, dieren en micro-organismen,  en hun niet-levende omgeving die samen een functionele eenheid vormen.  Er zijn twee belangrijke aspecten: alle onderdelen (bodem, planten,  dieren, klimaat) zijn heel nauw met elkaar verbonden, en ze zijn  voortdurend in beweging. Dat betekent dat verstoring van \u00e9\u00e9n enkel  onderdeel grote gevolgen kan hebben voor de stabiliteit van het hele  systeem. Maar ook dat er een inherente stabiliteit is door de complexe  relaties.Eenheid in complexiteitAls je je eigen ecosysteem wilt onderzoeken, waar begin je dan?Stap 1: vind een ecosysteem. Ecosystemen komen in allerlei soorten en  maten, want ze zijn gedefinieerd als eenheid van samenhangende  onderdelen. Je kunt denken aan je tuinvijver, of je hele achtertuin, of  de stad waar je woont. Maar ook: een kalkgrasland op een vakantieberg,  de hele bergketen, of zelfs de hele planeet Aarde. Ecosystemen zijn dus  hi\u00ebrarchisch: elk klein ecosysteem is onderdeel van een groter  ecosysteem.Stap 2: beschrijf het ecosysteem. Wat zijn de niet-levende componenten  die de randvoorwaarden bepalen, zoals bodem en klimaat? Welke  micro-organismen, planten en dieren komen in het systeem voor? In een  tuinvijver bepalen zuurgraad en voedselrijkdom welke waterplanten er  groeien. Die dienen als voer voor watervlooien en andere kleine  waterbeestjes. Deze kleine waterbeestjes worden gegeten door  stekelbaarsjes en kikkers. En de blauwe reiger, als toppredator, vist zo  nu en dan de kikkers uit de vijver. Dergelijke beschrijvingen zijn in  de afgelopen eeuwen van allerlei ecosystemen en op allerlei ruimtelijke  schalen op Aarde gemaakt. De grote overeenkomst tussen dieren en planten  in heel uiteenlopende gebieden zette de 18de eeuwse Duitse  ontdekkingsreiziger Alexander von Humboldt, en vervolgens anderen, aan  het denken over de rol die organismen vervullen in hun ecosysteem.Stap 3: definieer niches. Een niche is een functionele plaats in de  voedselketen, en kan door \u00e9\u00e9n of meer soorten worden gevuld. Zie het als  'een gat in de markt dat vraagt om opvulling'. Zo vullen kikkers  bijvoorbeeld eenzelfde niche als stekelbaarsjes: beiden dienen als voer  voor blauwe reigers.Stap 4: gebruik je kennis. Kennis van ecosystemen wordt toegepast in  natuurbescherming en -beheer, maar ook bij het oplossen van problemen op  grotere schaal zoals landdegradatie en klimaatverandering:Laat de natuur de vrije loop...Ecosystemen reguleren zichzelf en dus moet de mens de natuur met rust  laten. Dit ideaalbeeld van veel natuurbeschermers klinkt leuk, maar  werkt vaak niet. Wat wij als natuur zien, is bijna altijd  cultuurbepaald. Neem onze heidegebieden. Zonder begrazing door schapen  zouden ze in mum van tijd bos zijn. Bos is in onze streken het  eindstadium van de successie, de natuurlijke opeenvolging van  plantengemeenschappen. Als alle Nederlandse natuur op natuurlijke wijze  in bos zou veranderen dan hebben we in de ogen van velen juist minder  natuur. Natuur wordt door ons eerder afgemeten aan diversiteit dan aan  natuurlijke processen. Veel variatie, veel soorten. Dat is goed.Onze keuze voor het behoud van bepaalde typen natuur betekent regelmatig  ingrijpen. Daarbij is kennis van de niches van verschillende soorten in  het ecosysteem onontbeerlijk. Want welke grazers zetten we in en  hoeveel? Op de heide, in het rivierengebied, op de kwelder? De rol van  grazers in elk van deze ecosystemen is net even anders. En hoe behouden  we autochtone soorten die door invasieve soorten bedreigd worden? Die  exoten zijn door menselijk toedoen ge\u00efntroduceerd en horen niet thuis in  onze ecosystemen. Ze woekeren omdat de normale processen van  populatieregulatie op hen niet van toepassing zijn. Ze zijn niet  gevoelig voor autochtone ziekten en parasieten, en zitten niet in het  dieet van onze roofdieren.Ziekten, parasieten en predatie zijn de factoren die populaties van alle  soorten in een ecosysteem nauwkeurig op elkaar afgestemd houden. Ze  leveren vaak cyclische patronen van interacterende organismen, die  worden beschreven door de (in de ecologie  beroemde) Lotka-Volterra  vergelijkingen. Daarom zijn ecologen bijvoorbeeld niet bang voor de  vogelgriep. Althans niet in wilde vogelpopulaties. Stel dat de  vogelgriep toeslaat onder blauwe reigers. Blauwe reigers zijn  kolonie-broedende vogels en in grote dichtheden kan zo'n griepvirus zich  snel verspreiden. Een groot deel van de blauwe reigers legt dan het  loodje. Het gevolg is dat de dichtheden kleiner worden, waardoor het  virus zich niet meer goed verspreidt. De overgebleven gezonde reigers  brengen vervolgens jongen groot. De populatie neemt weer toe. Tot de  volgende griepgolf. Hetzelfde cyclische principe van  dichtheidsafhankelijke regulatie geldt overal. Ook voor koeien en  klaver...?... en de mens?Omdat de rol van de mens in het ecosysteem groot is, moeten we  overschakelen naar een grotere ruimtelijke schaal. Die verklaart waarom  het voor koeien en klaver anders werkt. Als er minder klaver is,  schakelt een koe over op door de boer aangevoerd krachtvoer van elders.  Op vergelijkbare wijze koopt een Nederlander tilapia als er even geen  karbonaadje in het schap ligt. De terugkoppeling met de lokale  draagkracht (voedselbeschikbaarheid) ontbreekt. Toch zijn uiteindelijk,  wereldwijd, dezelfde regulerende mechanismen van toepassing. De grotere  ruimtelijke schaal maakt het doorgronden van de processen complexer. De  oplossing ligt in het begrijpen van het ecosysteem in termen van  kringlopen van nutri\u00ebnten en energie.Op de schaal van onze hele planeet zijn de kringlopen uit balans. Een  maat voor deze balans is de ecologische voetafdruk - de oppervlakte  Aarde die nodig is om duurzaam te voorzien in de leefstijl van een  bewoner, stad of land. Recente schattingen van deze ecologische  voetafdruk geven aan dat de mens wereldwijd ongeveer 25% meer nutri\u00ebnten  en energie verbruikt dan het ecosysteem Aarde duurzaam kan leveren.  Nederlanders verbruiken ongeveer vier keer zoveel nutri\u00ebnten en energie  dan ons land kan produceren. Het overschot, onder meer krachtvoer voor  koeien en tilapia voor mensen, voeren we aan uit het buitenland. Dit  soort berekeningen tonen aan dat we de Aarde langzaam uitputten. Een  minder abstract voorbeeld daarvan is het oprukken van woestijn ten koste  van savanne in Afrika. Teveel mensen met teveel vee overgrazen de  savannevegetatie. Een verstoord bodemleven en bodemerosie zijn het  gevolg. Ook met veel tijd kan de vegetatie zich niet meer herstellen.  Mensen trekken weg uit de overblijvende onvruchtbare woestijn. Door  landdegradatie en bevolkingsgroei neemt de druk op vruchtbare gebieden  elders toe. Daar dreigt eenzelfde lot.'Oikos'-systeem Aarde is ons huis!Ongestoord de ene na de andere voedselbron aanboren kan op geen enkel  ecologisch niveau. Dus als klaver opraakt zou het aantal koeien moeten  afnemen en de bevolking moeten krimpen. Tot er weer genoeg klaver is.  Kan iemand een Nobelprijs uitloven voor een economisch model, dat  gebaseerd is op de ecologische principes van draagkracht en  populatieregulatie?geschreven door Irene  Tieleman op 27-04-2007",
      "time": "3 augustus 2010, 11:44",
      "timeofday": "11:44",
      "title": "Ecosysteem",
      "year": 2010
    },
    {
      "category": "Politiek",
      "count": 50,
      "day": 30,
      "href": "http://www.volkskrant.nl/politiek/duurzame-energie-niet-voor-eeuwig-blijven-subsidieren~a984873/",
      "month": 3,
      "text": "Deze week vindt in Mexico het 12de International Energy Forum plaats. Ik zit daar een bijeenkomst voor over de relatie tussen duurzaamheid en voorzieningszekerheid. Een betrouwbare energievoorziening is van levensbelang voor onze economie. Duurzame energie draagt daar aan bij, maar is vooral nodig voor economische groei en groene werkgelegenheid. Voorzieningszekerheid en duurzame energie vragen dus om een  economische invalshoek. Energiepolitiek is economische politiek. Juist in het licht van de economische crisis en de uitdaging het overheidstekort terug te dringen, is een  economische benadering van duurzame energie dringend nodig. Een economische benadering is in de eerste plaats een benadering die houdbaar is op de lange termijn. Omdat energiemarkten niet ophouden bij de landsgrenzen is daarnaast een internationale insteek nodig. Verder moeten groei en werkgelegenheid een centrale rol spelen bij de inzet van duurzame energie. Dit betekent dat we niet onbeperkt, en tot in lengte van dagen het verschil tussen marktprijs en kostprijs moeten blijven subsidi\u00ebren. Dat kost de overheid gedurende tientallen jaren miljarden euro\u2019s en maakt bedrijven lui. Daar moeten we dus vanaf. Een slimme combinatie van internationaal beleid, industriebeleid en innovatiebeleid levert voor de economie veel meer op en kost de overheid minder geld. Het cre\u00ebren van groene banen is beter dan het strooien met groene subsidies. Een internationale aanvliegroute betekent dat we geen nationale doelen, maar Europese doelen als uitgangspunt nemen. Om die effici\u00ebnt te realiseren, moeten we in de eerste plaats werken aan een internationale markt, waarop bedrijven met elkaar concurreren op alle vormen van energie, dus ook duurzame energie. Nu heeft elk land niet alleen eigen doelen voor duurzame energie, maar ook nog eens tal van stimuleringssystemen. Daardoor werkt de markt niet goed en loop je het risico van subsidieoorlogen tussen lidstaten. De windparken worden daar gebouwd waar de subsidies het hoogst zijn. Dat kan Europa zich, zeker in deze tijd van economische malaise, niet permitteren. Om economisch optimaal te profiteren van de ontwikkeling van duurzame energie, kunnen we niet meer van alles een beetje doen, maar moeten we een paar dingen goed doen. Het innovatieplatform heeft er recent voor gepleit dat Nederland inzet op die opties die innovatieve werkgelegenheid cre\u00ebren en waarbij Nederland ten opzichte van andere landen in het voordeel is. Ik deel die mening. Vanwege de lange kustlijn, goede havens, sterke offshore sector en chemische industrie zijn vooral bio-energie en windenergie kansrijke opties. Daar liggen grote verdienmogelijkheden. Deze opties hebben nog wel enige tijd subsidie nodig om door te groeien, maar aan het einde van een volgende kabinetsperiode zou de overstap naar een verplichting onherroepelijk ingezet moeten worden. Verdere koppeling van Europese markten is hierbij onontkoombaar. Enorme subsidie-infusen, al dan niet in de vorm van een feed-in systeem zoals in Duitsland, kosten heel veel maar zorgen niet voor de beste versterking van de economie. Waar we in mijn ogen veel meer op kunnen inzetten,  is energiebesparing, bijvoorbeeld in de industrie. Energiebesparing is de allerbeste vorm van energiebeleid. De Nederlandse industrie is al behoorlijk effici\u00ebnt, maar het kan nog beter. Om nog meer energie te besparen, hebben de bedrijven kapitaal nodig voor het doen van  innovatieve investeringen.  Dat is in deze economisch zware tijden een knelpunt. De overheid zou daar moeten helpen met garanties of kredieten. Dat is goed voor de economie en voor het milieu. Met veel minder middelen kan hier meer worden bereikt dan met de huidige stimulering van duurzame energie. Ook op het gebied van onderzoek en innovatie kan Nederland geld verdienen. We hebben een sterke kennisinfrastructuur en er liggen kansen bij bijvoorbeeld zonne-energie, groen gas, blue energy, slimme netwerken en de verdere ontwikkeling van windenergie op zee. Innovatie moet niet worden gesubsidieerd met exploitatiesubsidies, maar vraagt om innovatieve instrumenten die per optie verschillend kunnen zijn. Omdat het duurzaam maken van de energievoorziening een kwestie van lange adem is, moet juist nu worden ge\u00efnvesteerd in de technieken van morgen. Internationaal, industrie en innovatie zijn in mijn ogen voor de komende periode de drie terreinen waar we de puntjes op de i moeten zetten. Een slimme combinatie staat garant voor groene banen, een betrouwbare energievoorziening en minder CO2-uitstoot. Dit laatste moet niet voorop staan in het beleid voor duurzame energie. Duurzame energie is de komende jaren nog een te beperkte en te dure optie voor CO2-reductie. Voor een effectief klimaatbeleid is een combinatie van emissiehandel en fiscale prikkels de beste aanpak en zijn bijvoorbeeld energiebesparing en kernenergie goedkoper.  Ook hier geldt: energiepolitiek is economische politiek.",
      "time": "30 maart 2010, 00:00",
      "timeofday": "00:00",
      "title": "Duurzame energie niet voor eeuwig blijven subsidi\u00ebren",
      "year": 2010
    },
    {
      "category": "Archief",
      "count": 62,
      "day": 7,
      "href": "http://www.volkskrant.nl/archief/plat-haags~a2893818/",
      "month": 9,
      "text": "In de slotsc\u00e8ne van de Amerikaanse film The Contender houdt president Jackson Evans een speech. Onder verwijzing naar Napoleon zegt hij: 'Om de macht te krijgen moet je absolute kleinzieligheid aan de dag leggen, maar om macht uit te oefenen moet je blijk geven van ware grootsheid. Zulke kleinzieligheid en zulke grootsheid zie je maar zelden in \u00e9\u00e9n mens.'Daaraan vooraf gaat een politiek drama waarin een vrouwelijke kandidaat voor het vicepresidentschap door haar tegenstanders door het slijk wordt gehaald. Verdenkingen van corruptie, verhalen van een seksorgie; weinig blijft haar bespaard. The Contender volgt daarmee het vaste patroon van een politiek drama: een relatieve buitenstaander bouwt met goede moed en zuivere idealen een carri\u00e8re op. Maar al snel komt hij (in dit geval zij) in aanraking met de corrumperende werking van de macht. Wat te doen? Meebewegen, geleidelijk 'vuil en vunzig' worden, of tegenstand bieden en hero\u00efsch maar ook machteloos ten onder gaan.Hoe voorspelbaar dit ook klinkt, toch onderscheidt The Contender zich van veel vergelijkbare films. Weinig is wat het lijkt, de vrouwelijke politicus is niet enkel nobel, haar akelige tegenstanders hebben niet helemaal ongelijk en de president die haar moet beschermen, twijfelt lang tussen kleinzieligheid en grootsheid.Voor schrijvers, scenaristen en regisseurs zijn machtsvorming en politiek geliefde onderwerpen. Vooral de strijd en het lijden van het kwetsbare individu dat vermalen dreigt te worden in de tandwielen van de politieke machine, inspireert. Maar ook ijdelheid, gevoeligheid voor omkoping en vriendjespolitiek; in een politieke omgeving floreert ons menselijk tekort en dat is dankbare materie voor schrijvers.Vooral in de Verenigde Staten heeft politiek drama de afgelopen eeuw een grote vlucht genomen. Beginnend bij de beroemde film Mr Smith goes to Washington van Frank Capra uit 1939, wordt in politieke films en boeken 'het menselijke en politieke tekort' eindeloos onderzocht en verbeeld. Horend bij een land met een jonge geschiedenis worden politieke gebeurtenissen nauwkeurig en met lust tot verbeelding gedocumenteerd: denk aan All the presidents men, The Candidate, Wag the dog en de vele afleveringen uit de superieure serie West Wing die een vingerwijzing zijn naar echte gebeurtenissen.Veel Amerikaans politiek drama is doortrokken van democratisch patriottisme, een grote trots op de eigen democratische traditie, ook als deze, zoals tijdens de Watergate-affaire, hapert.Ook in Nederland zijn de afgelopen jaren een aantal politieke drama's verschenen. Deels gaat het om gedramatiseerde, historische reconstructies zoals in Retour Den Haag en Klem in de draaideur (gebaseerd op gelijknamige boeken), en Den Uyl en de Lockheed-affaire. Deels gaat het om gefantaseerde vertellingen, zoals in de boeken Wladiwostok! van P.F. Thomese en Het diner van Herman Koch, in de series Mevrouw de Minister en Medea van Theo van Gogh, en recent in de film Vox Populi van Eddy Terstall.In deze bonte stoet van romans en verfilmingen is nauwelijks orde aan te brengen. Soms gaat het om zuiver politiek drama, waarbij politieke strijd het overheersende thema is (zoals in Mevrouw de Minister en in Vox Populi), soms om een persoonlijk (liefdes)drama (zoals in Medea en Het diner) waarbij de politieke entourage vooral dient als de leverancier van intriges.Zoals in Amerikaans drama de democratische omgangsvormen nog wel eens majestueuzer lijken dan ze in werkelijkheid zijn, zo lijdt Nederlands drama aan het spiegelbeeldige euvel: politiek is zo plat als een dubbeltje. Kleinzieligheid is op grote schaal voorhanden, grootsheid is geheel afwezig. Een voorbeeld. In Wladiwostok!zegt de hoofdpersoon en politieke sjacheraar Fons Nieuwenhuijs: 'Pas als het je allemaal niets meer kan schelen kun je als politicus iets bereiken.'In Nederlands drama is de politicus een man in een zwart pak die achterover hangt op een bank op het Binnenhof en gemene zaak maakt met de Mephisto (spindoctor) van dienst. In Medea wemelt het van deze akelige fluisterende mannen, Mevrouw de Minister wordt door vergelijkbare mannen genadeloos onderuitgehaald, net als naief 'meisje Sorgdrager' in Klem in de draaideur. In Vox Populi is de mannelijke politicus weliswaar niet zo gemeen, maar compenseert hij dat aardig met opportunisme.Overigens zijn de mannelijke politici interessanter dan de vrouwen: met uitzondering van de twee verdrietige vrouwen in Mevrouw de Minister en Klem in de draaideur, zijn de vrouwen weliswaar oogverblindend mooi en niet ouder dan 23, maar liggen zij vrijwel alle tijd op hun rug. In Vox Populi en Medea bestaat de politieke inbreng van vrouwen bijna geheel uit seks.Opvallend is ook dat de taal die politici in Nederlands drama spreken voornamelijk uit clich\u00e9s bestaat: 'wie breekt betaalt', 'je bent eraan begonnen, nu moet je het ook afmaken', 'je weet dat je niemand kan vertrouwen'. Terwijl zij praten, zitten politici meestal in kamers die geleend lijken uit de winkel van Jan des Bouvrie of een imitatie zijn van de rookkamer van een studentencorps.Nederlands politiek drama lijdt over het algemeen niet aan inhoudelijkheid. Grote maatschappelijke problemen, lastige inhoudelijke dilemma's worden weggedrukt door vette, persoonlijke vetes en intriges. Zelfs in de serieuze verfilming van het conflict midden jaren negentig tussen de minister van Justitie, Sorgdrager, en de top van het Openbaar Ministerie onder leiding van Doctors van Leeuwen (Klem in de draaideur), overheerst een 'the beauty and the beast'-achtige amourette tussen beide hoofdpersonen. In Medea en Het diner is tot op het laatst onduidelijk wat politici eigenlijk voor de kost doen en waarmee zij, behalve konkelfoezen, hun dagen vullen.Deze beschrijving van Nederlands politiek drama is gechargeerd en doet onrecht aan een uitgebalanceerde, inhoudelijke en dramatisch geslaagde televisieserie als Den Uyl en de Lockheed-affaire. Net zoals er voor een kleiner publiek geproduceerde toneelvoorstellingen zijn zoals De eeuw van mijn dochter (geschreven door de dichter Ilja Pfeiffer) waarin de politiek geraffineerd wordt verbeeld. Maar juweeltjes als deze laten onverlet dat uit de achtereenvolgende consumptie van politieke romans, series en films een armoedig en eendimensionaal beeld oprijst van de Nederlandse politieke cultuur.Nu zou je schrijvers en scenaristen het verwijt van liefdeloos cynisme kunnen maken omdat het bordkartonnen drama dat zij scheppen weinig inzicht biedt in een veel ingewikkelder politieke werkelijkheid. Je zou een filmmaker als Eddy Terstall het verwijt van na\u00efviteit kunnen maken als zijn fictieve politieke leider met overmacht de verkiezingen wint nadat hij \u00e9\u00e9n keer met 'de gewone man' heeft gesproken en een aantal populistische oneliners van hem kopieert.Maar zoals Amerikaans en Engels politiek drama de uitdrukking is van de politieke cultuur en tradities, kaatst elk verwijt van platheid terug naar de politieke elite die er de inspiratiebron van is. Heel simpel gesteld, als politiek drama armetierig is, dan komt dat doordat politici weinig aanleiding geven tot indrukwekkende verbeelding. Misschien omdat politici een eendimensionaal beeld schetsen van hun vak en hun leven. Of omdat ze geen uitleg geven over de keuzes die zij maken of duidelijk maken welke emoties en motieven hun handelen begeleiden. Vooral dit laatste kenmerkt de Nederlandse politieke cultuur en fnuikt de verbeelding ervan.Nederland kent van oudsher geen personendemocratie. Politici zijn meestal trouwe dienaren van partijen, programma's, fracties en coalities. Individuele moed, de moed om alleen te staan en tegen de eigen groep in te gaan, is geen hooggewaardeerde eigenschap. Discipline is dat wel. In de Nederlandse politiek loopt het ook zelden goed af met de dwarse enkeling, zoveel laat de politieke werdegang van Ab Klink wel zien. Daarbij bestaat het coalitiebestel van overleg bij de gratie van een zekere geslotenheid. Hoogoplopend, inhoudelijk conflict is goed voor het democratische debat en heerlijk voor schrijvers, maar slecht voor het bestuurlijke compromis.Die geslotenheid kan doorbroken worden door oud-politici die terugkijken op hun politieke jaren en inzicht geven in de politieke beslissingen die ze hebben genomen en de conflicten die ze hebben uitgevochten. Nu is zo'n vertrek in sommige gevallen relatief omdat politici weliswaar Den Haag verlaten, maar via bestuurlijke posities verbonden blijven met datzelfde gesloten politieke establishment.Bovendien is de animo gering. De Nederlandse politiek kent geen verhalende of historiserende traditie. In de Verenigde Staten heeft elke zichzelf respecterende politicus, als hij niet zelf schrijft, een biograaf in dienst die zijn politieke levensloop vastlegt. Ministers en presidenten schrijven biografie\u00ebn om hun versie van de geschiedenis te geven en dikwijls doen zij dat met ontwapenende eerlijkheid en kwetsbaarheid. In Nederland zijn schrijvende politici op de vingers van een hand te tellen en als zij schrijven dan stoppen zij er meestal mee als zij de politiek verlaten.Is het erg dat de Nederlandse politiek geen verhalende traditie kent? Is het erg dat de dramatische verbeelding van de Nederlandse politiek, ook als een gevolg daarvan, armoedig is en meestal het niveau van de publieke vooroordelen niet ontstijgt?Op een schaal van 1 tot 10, waarop ook de honger in Afrika staat, is het niet erg.Maar toch.In de Nederlandse politiek zitten veel prachtige verhalen verborgen: over grote politieke conflicten over de oorlog in Irak, Afghanistan, over nooit tot stand gekomen coalities, over coalities die er wel kwamen, maar aan onmin ten onder gingen; over politieke koerswijzigingen en de onvrede die deze veroorzaakten; over grote ontwrichtende machtsverschuivingen en over het al te menselijke leed van publieke vernedering, van in de steek gelaten worden. Het zijn fraaie en akelige verhalen. Het zou goed zijn als politici deze vaker zelf zouden vertellen, om de democratische cultuur te verrijken en kunstenaars te inspireren om de politiek te verbeelden.In de laatste aflevering van Zomergasten zei de Belgische oud-premier Verhofstadt: 'Fictie heeft mij meer waarheid laten zien dan non-fictie. Het gaf mij een re\u00ebler beeld van de werkelijkheid.'In politiek drama kan, beter dan in welke feitelijke beschouwing ook, de werkelijkheid van politiek zichtbaar worden gemaakt: de machtsverleiding waaraan politici bloot staan, hun principi\u00eble keuzes op sommige momenten, de afwezigheid van moed op andere momenten. Politiek is in de kern de voortdurende worsteling tussen kleinzieligheid en grootsheid: dat verdient drama.P.S. Mocht u zich na lezing afvragen 'en?'. Ja, ik realiseer me dat dit betoog verwachtingen wekt.Binnenhof van binnenuitFemke Halsema was van 2002 tot 2010 politiek leider van GroenLinks. Vorige week opende zij het academisch jaar van Faculteit der Letteren aan de Rijksuniversiteit Groningen met de lezing Enge mensen: politici in populaire verbeelding, hieronder in bewerkte vorm.Nederlands politiek dramaRetour Den Haag 1999Driedelige dramaserie ge\u00efnspireerd op het gelijknamige dagboek van politicus Ed van Thijn (gespeeld door Huub Stapel). Van Thijn moest als minister aftreden vanwege de IRT-affaire, waarbij onder politietoezicht grote hoeveelheden drugs werden verhandeld om een criminele bende te infiltreren.Wladiwostok! 2007Roman van P.F. Thom\u00e9se over Fons Nieuwenhuijs, politiek adviseur en communicatiestrateeg, die zijn vriend Hans Portielje probeert 'neer te zetten' in de Haagse politiek.Het diner 2009Roman over een politicus wiens zoon de dood van een zwerver op zijn geweten heeft. Het boek beschrijft de dilemma's rond het opbiechten van een uit jeugdige onnozelheid gepleegde moord.Klem in de draaideur 2003Deze televisiefilm maakt een reconstructie van het conflict tussen oud-minister van Justitie Sorgdrager en procureur-generaal Arthur Docters van Leeuwen ten tijde van het eerste paarse kabinet.Den Uyl en de affaire Lockheed 2010Minidrama over de politieke en persoonlijke worsteling van minister-president Joop den Uyl, ten tijde van de Lockheed-affaire in 1976.",
      "time": "7 september 2011, 00:00",
      "timeofday": "00:00",
      "title": "Plat Haags",
      "year": 2011
    },
    {
      "category": "Archief",
      "count": 55,
      "day": 21,
      "href": "http://www.volkskrant.nl/archief/opklaringen-in-de-broeikas~a3513501/",
      "month": 9,
      "text": "Hoe gaat het met de uitstoot van CO2?Het begon allemaal tijdens een hittegolf in de Canadese stad Toronto, in 1988. De conferentie 'Onze veranderende atmosfeer: implicaties voor de mondiale veiligheid' sloot af met een dramatische conclusie. 'De mensheid is bezig met een onbedoeld, ongecontroleerd, wereldomvattend experiment waarvan de gevolgen alleen achter die van een wereldwijde kernoorlog komen.'Er werden twee besluiten genomen. Ten eerste werd het 'Intergovernmental Panel on Climate Change' IPCC opgericht, dat de wetenschappelijke bevindingen over klimaatverandering periodiek in kaart zou brengen. Ten tweede werd aanbevolen dat de uitstoot van het broeikasgas CO2 in 2005 minimaal 20 procent lager moest zijn dan toen.Daarop volgden 25 jaar wetenschap en klimaatbeleid, twee sectoren waarin honderdduizenden betrokkenen enorme inspanningen leverden om iets over het klimaat te zeggen of er iets aan te doen. Het IPCC brengt vanaf komende week voor de vijfde keer verslag uit, en uit de conferentie in Toronto groeiden nieuwe conferenties - in Rio, Kyoto, op Bali, in Kopenhagen, Canc\u00fan, Durban en Qatar - waarop steeds duizenden, later tienduizenden diplomaten probeerden het tij te keren.Het resultaat: zie de grafiek.Als er iets niet heeft plaatsgevonden, de afgelopen kwart eeuw, dan is het een reductie van de CO2-uitstoot. Op een crisisdipje in 2009 na is de uitstoot gewoon blijven stijgen. Daar hebben wetenschappelijke alarmbellen noch de met veel tamtam omgeven klimaatonderhandelingen iets aan kunnen veranderen.Natuurlijk hebben we - de mensheid - ons best gedaan. In Kyoto, in 1997, maakte de wereld harde afspraken over een kleine reductie van de uitstoot in 2012. Dat is sommige van de deelnemende landen, zoals in Europa, gelukt. Maar andere landen braken hun belofte (Canada bijvoorbeeld) of deden helemaal niet mee (de Verenigde Staten, China).Kyoto beloofde 5,2 procent minder CO2 ten opzichte van 1990 - het werd 50 procent m\u00e9\u00e9r.Het probleem is dat de bevolking en de welvaart gewoon zijn blijven doorgroeien, en dat het niet gelukt is die groei los te koppelen van de CO2-uitstoot. Welvaart = energie, en die energie komt nog grotendeels uit fossiele bronnen.Natuurlijk worden er windmolens neergezet, zonneparken gebouwd, zijn er elektrische auto's gekomen en wordt er energie bespaard. Ook de vervanging van kolen door schaliegas in de Verenigde Staten helpt. De CO2-uitstoot per kilowattuur opgewekte energie daalt gestaag. Maar het is simpelweg nog veel te weinig. Voor elke paar windparken die er in China uit de grond worden gestampt, komt er ook een kolencentrale bij. Zolang duurzame energie vooral een extra vorm van energie is, en geen vervanging, maakt het voor de absolute CO2-uitstoot niets uit.Ach ja, natuurlijk doen wij ons best. We kopen spaarlampen, we isoleren ons huis, we nemen misschien wat vaker de trein. Onze bedrijven hebben duurzaamheidsverslagen en CO2-rapportages. Maar het blijven druppels op een gloeiende plaat. De minimale Europese reductie van CO2 wordt dubbel en dwars tenietgedaan door de groei in China, India en Afrika - waar de uitstoot deels wordt veroorzaakt om onze spullen te maken.De enige dipjes van de afgelopen anderhalve eeuw zijn typerend: een wereldwijde daling van de CO2-uitstoot is altijd gecorreleerd met een wereldwijde krimp van de economie. Groene groei is vooralsnog een illusie gebleken. Wat de gevolgen van de CO2-uitstoot ook zijn: we zullen ermee moeten leren leven.Hoe snel warmt de aarde op?Als er in het nieuwe IPCC-rapport \u00e9\u00e9n passage is waarop alle ogen gericht zijn, is het wel die over de 'klimaatgevoeligheid' - het getal dat aangeeft hoeveel het klimaat uiteindelijk opwarmt als je de hoeveelheid CO2 zou verdubbelen. In een eind vorig jaar uitgelekte ontwerp hanteert het IPCC daarvoor als meest waarschijnlijke waarde 3 graden, net als in zijn vorige rapport. Maar ook zijn de cijfers subtiel iets naar beneden bijgesteld: zo noemt het IPCC veel hogere klimaatgevoeligheden voor het eerst met zoveel woorden 'zeer onwaarschijnlijk' in plaats van het eerdere 'niet uit te sluiten', en wordt de ondergrens waarschijnlijk verlaagd van 2 naar 1,5 graad.De klimaatgevoeligheid - simpel gezegd: de mate waarin de auto versnelt als je het gaspedaal twee keer zo hard indrukt - is al tientallen jaren het middelpunt van controverse. Als de aarde een grote, lege ruimte zou zijn, zou het klimaat bij verdubbeling van CO2 ongeveer 1,2 graden opwarmen - daarover is nagenoeg iedereen het eens. Maar in werkelijkheid is de aarde een rommelhok waar alles beweegt, stroomt, ademt, groeit, spiegelt en absorbeert.Vooral de extra waterdamp die in een warmere dampkring vrijkomt, zal de temperatuur verder opstuwen, omdat waterdamp zelf een krachtig broeikasgas is. Los nog van andere factoren die de temperatuur aanjagen, zoals ontsnappende rottingsgassen uit dooiende permafrost, en wateroppervlakten die eerst bevroren waren en zonlicht weerkaatsten, maar die na ontdooiing juist extra warmte absorberen.Daartegenover staan mechanismen die de opwarming afremmen, zoals vulkaanrook, dips in de zonneactiviteit en witte wolken die zonlicht terugkaatsen (verwarrend genoeg zijn er ook wolken die juist warmte vasthouden). Wat er uit die optelsom komt, is de klimaatgevoeligheid: het IPCC hanteert al jaren de uitkomst 'iets tussen de 2 en de 4,5 graad', met 3 graden opwarming als 'meest waarschijnlijke' einduitkomst.Maar zulke precieze cijfers bieden ook schijnzekerheid. Haast ieder onderzoek komt uit op een wat ander opwarmingsgetal, afhankelijk van de onderzochte periode en de gebruikte methode. En er is, anders dan de IPCC-formulering doet vermoeden, vaak geen wetenschappelijke reden waarom het ene cijfer 'waarschijnlijker' zou zijn dan het andere: misschien klopt de ene methode wel beter dan de andere. Dat lijken details - waar hebben we het eigenlijk over - maar in de praktijk kan een graadje meer of minder net het verschil betekenen tussen een opwarming met heftige en zelfs onomkeerbare gevolgen op lange termijn of een opwarming waarvan we in praktijk niet al te veel zullen merken.Zo is, na een kwart eeuw onderzoek, de uitspraak 'ergens tussen de 1,5 en 4,5 graad opwarming bij een verdubbeling van CO2, en heel misschien wel lager of hoger, en op de korte termijn ligt het anders' nog het beste wat de wetenschap ervan kan maken. Vorige zomer vatten onderzoekers uit onder meer Nederland de resultaten samen van ruim twintig studies naar klimaatomslagen in de prehistorie: de klimaatgevoeligheid die ze daaruit destilleerden, viel precies binnen die waarden. 'Het enige wat we zeker weten is dat CO2 opwarming geeft. Maar niet precies hoeveel', zegt paleoklimatoloog Appy Sluijs van de Universiteit Utrecht. 'Blij zullen beleidsmakers er niet mee zijn, maar met die onzekerheid zullen ze moeten dealen.'Houden we wel genoeg rekening met natuurlijke variatie?De meeste deskundigen vielen er een paar weken geleden eerlijk gezegd niet door van hun stoel: de studie in Nature van Yu Kosaka en Shang-Ping Xie van het Scripps institute in La Jolla bij San Diego, Californie. Het Amerikaanse duo deed modelberekeningen om na te gaan hoe het kan dat de opwarming van de dampkring sinds de late jaren negentig van de vorige eeuw lijkt te stokken. Op het eerste gezicht staat dat haaks op de nog steeds stijgende concentraties CO2 in de atmosfeer, al was bijvoorbeeld 2010 regionaal juist een zinderend heet jaar met hittegolven in de VS en Rusland en was er in 2012 minder zeeijs op de zomerse Noordpool dan ooit.Maar op het tweede gezicht valt het dus ook wel mee, lieten Kosaka en Xie zien. Opwarming is een solide trend, alleen wordt die trend versterkt of juist gemaskeerd door andere en min of meer autonome processen op aarde. Vooral in de Stille Oceaan klotsen warm en koud water in een min of meer regelmatige cyclus, de zogeheten Interdecadale Pacifische Oscillatie (IPO). Daardoor ontstaat een periodieke opwarming en afkoeling van grote delen oppervlaktewater, vooral langs de evenaar - vergelijkbaar met de bekende warme El Ni\u00f1o en koude La Ni\u00f1a voor de kust van Chili. Al dat water heeft serieuze invloed op de warmtehuishouding van de hele aardatmosfeer. De laatste tien jaar een temperende, laten Kosaka en Xie zien. Maar bijvoorbeeld in de jaren tachtig en negentig juist een versterkende.Dat de IPO in de immense Stille Oceaan invloed heeft op de gemiddelde temperatuur op aarde, is al langer bekend; de nieuwe berekeningen gaven vooral een betere schatting van de sterkte van dat effect. Die is zeker groter dan de meeste deskundigen meenden, en voedt dus meteen discussies over de klimaatgevoeligheid en het aandeel van natuurlijke variaties. Als in de jaren zeventig en tachtig de oceaan de opwarming extra heeft opgejaagd, is het effect van extra CO2 misschien toch wat kleiner dan uit die episode alleen zou kunnen worden opgemaakt.Anderzijds is voor de wetenschap zelf met de goeddeels statistische oefening van de Amerikaanse onderzoekers de kous nog lang niet af. De vraag blijft wat precies de oorzaak is van de warme en koude episoden aan het oppervlak van oceanen, en vooral: waarom die zich op een tijdschaal van enkele decennia voordoen. Ze laten optreden in computermodellen van de planeet met oceanen, gaat volgens deskundigen haast vanzelf. Maar de duivel zit in de details. Voorlopig lijken El Ni\u00f1o en La Ni\u00f1a goeddeels hun eigen gang te gaan en zich niets aan te trekken van wat er in de atmosfeer gaande is. Of het omgekeerde in een opgewarmde broeikaswereld ook zou kunnen gebeuren, weet niemand.Hoe hard stijgt de zeespiegel?Geruchten en gelekte getallen genoeg. Maar welke cijfers over de toekomstige zeespiegelstijging er komende week in Kopenhagen ook precies in de IPCC-samenvatting voor beleidsmakers terechtkomen, het doet er eigenlijk niet eens zoveel toe. Veel belangrijker is het volgens de experts, dat die getallen hoe dan ook een stuk realistischer zullen zijn dan in de vorige rapportage. In 2007 eindigde de presentatie van het vierde Assessment Report in gekrakeel over centimeters meer of minder. En dan niet tussen alarmisten en sceptici, maar pijnlijk genoeg vooral ook onder klimaatwetenschappers zelf.Extreem in dat verband waren de interventies van de Duitse onderzoeker Stefan Rahmstorf in Potsdam, die vond dat zijn IPCC-collega's veel te voorzichtige schattingen produceerden. Hij kwam op misschien wel 1,4 meter zeespiegelstijging rond het jaar 2100. Het IPCC, dat in zijn speurtocht naar de wetenschappelijke consensus van nature altijd wat aan de voorzichtige kant is, op misschien ruim eenderde daarvan: 18 tot 59 centimeter.Die tijden zijn voorbij, is het gevoel op de werkvloer van de klimaatwetenschap. Rahmstorf geldt nog steeds als een tamelijk extreme zeespiegelvoorspeller, met nogal particuliere methoden, die eigenlijk vooral extrapolaties zijn van recente metingen.Extrapolaties zijn \u00e9\u00e9n ding, begrijpen wat er met de zee op een opwarmende planeet aarde gebeurt is wat anders. Maar de laatste jaren is er ook veel meer bekend geworden over de dynamiek van de ijskappen, deels dankzij het Europese Ice2Sea project. Ook op andere vlakken is er veel vooruitgang geboekt, denken de deskundigen. Zo is veel beter inzicht ontstaan in de rol van watergebruik op land in de zeespiegelstijging.Wat vertrouwen in de zeespiegelwetenschap geeft, is dat er een sluitende verklaring is gevonden voor de stijging met 1,8 millimeter water per jaar, sinds het begin van satellietmetingen in 1972. In 2007 was voor pakweg 0,7 van die 1,8 millimeter stijging per jaar eigenlijk geen goede verklaring voorhanden. Nu wel, vooral dankzij studies die rond 2011 verschenen en die wezen op de rol van kleinere gletsjers.De uitzetting van oceaanwater is beter begrepen, onder meer via betere metingen van de opwarming van het water, en blijkt bijna tweemaal zoveel bij te dragen als eerder gedacht. Ook continentale gletsjers en ijskappen dragen iets meer bij. Maar vooral de ijsmassa's van Groenland en Antarctica blijken ruim tweemaal zoveel bij te dragen als in 2007 nog in IPCC-verband werd vermoed; nieuwe metingen hebben dat aangetoond.Gebruikt grondwater - in 2007 nog niet door het IPCC meegerekend - blijkt ongeveer 10 procent van de zeespiegelstijging te verklaren. Opmerkelijk is ook dat wateropslag op land in stroomgebieden volgens de berekeningen de zeespiegelstijging enigszins tegengaat, met pakweg 0,1 millimeter per jaar.Het sluitende waterbudget geeft beduidend meer vertrouwen in de berekenbaarheid van de zeespiegel in de toekomst, en die zal bij ongewijzigde uitstoot van broeikasgassen in 2100 mondiaal hoger uitkomen dan de maximaal 59 centimeter van de vorige IPCC-rapportage. Dat gaat eerder in de richting van een meter - getallen waarmee het Nederlandse KNMI overigens al langer rekening houdt.Tegelijk realiseren onderzoekers zich de laatste jaren steeds meer dat daarmee lang niet het hele verhaal is verteld. Net zoals het opwarmende klimaat regionaal op alles van opwarming tot afkoeling kan uitlopen, zo verloopt ook de zeespiegelstijging niet uniform over de hele aardbol. Op sommige plaatsen is de stijging geprononceerder dan elders, door een ingewikkeld samenspel van stromingen, bodembewegingen en de zwaartekracht van grote ijsmassa's.Het meest sprekend is wat er volgens modelberekeningen rond Groenland gebeurt. Als daar een deel van de kilometersdikke ijsmassa wegsmelt, veert de landmassa op, waardoor kusten in de loop van duizenden jaren hoger boven water komen te liggen. Dat effect wordt nog eens versterkt doordat de zwaartekracht van een kleinere ijsmassa minder water naar zich toe trekt. Bij een stijging van mondiaal bijna een halve meter, daalt de zee rond Groenland door die effecten. Behalve aan de kant van de Noordelijke IJszee, die juist hoger zal uitkomen. Voor West-Europa, en dus ook Nederland, maken de regionale effecten niet veel uit, hooguit 10 centimeter; hier zal ongeveer de gemiddelde zeespiegelstijging zich aandienen, zeggen de rekenmodellen.Zijn de prognoses een beetje betrouwbaar?In 2009 publiceerden Britse klimaatonderzoekers misschien wel een van de interessantste studies die de laatste jaren zijn gedaan op dat terrein. Ed Hawkins en Rowan Sutton van de universiteit van Reading probeerden in hun stuk in het wetenschappelijke tijdschrift BAMS een antwoord te vinden op een simpele vraag: hoe zeker zijn we in voorspellingen van klimaatverandering? Die vraag, en zeker het antwoord erop, is van politiek belang. Als er een natuurlijke grens zit aan de voorspelbaarheid van het toekomstige klimaat, kan onzekerheid geen argument meer zijn om voorlopig nog maar even geen klimaatmaatregelen te treffen.Hawkins en Sutton onderscheiden drie bronnen van onzekerheid in klimaatprognoses, in hun geval van de temperatuur. In de eerste plaats is er de natuurlijke veranderlijkheid die nu eenmaal in het chaotische klimaatsysteem ingebakken zit. Daarnaast zijn er onzekerheden in de hoeveelheden broeikasgassen die we in de toekomst de atmosfeer in pompen: in de ongebreidelde versie gebeuren er andere dingen dan bij vergaande emissiebeperkingen. En ten slotte zijn er de onvolkomenheden van de klimaatmodellen waarmee de prognoses worden berekend.Alle drie de factoren spelen een rol in de onzekerheid van klimaatvoorspellingen. Maar niet allemaal op dezelfde tijdschaal, lieten Sutton en Hawkins zien. Voor de eerste tien jaar - de korte termijn dus - maakt vooral de natuurlijke variabiliteit van het weersysteem het voorspellen onzeker. Voor de verre toekomst - de echte lange termijn van meer dan een halve eeuw - zijn de emissiescenario's bepalend.Wetenschappelijk gezien is vooral in het tussengebied - op de termijn van 10 jaar tot een halve eeuw - nog veel werk aan de winkel. Dat is namelijk het terrein waar de kwaliteit van de klimaatmodellen doorslaggevend is. Daarbij is steeds de vraag hoe de makers van het model omspringen met de subtiliteiten van het klimaatsysteem. Hebben ze de rol van wolken goed in de vingers? Wat doen ze met fijnstof en stikstofoxides? Zitten de veranderingen in de ijskappen in het model? En in hoeverre verandert de opwarming niet ook weer de eigenschappen van de atmosfeer, omdat ontdooiend permafrost extra methaan en CO2 loslaat, en ook de opslagcapaciteit van de warmere zee verandert?Vooral in die laatste zogeheten feedbacks zitten aanzienlijke onzekerheden en vraagtekens - deels gewoon door gebrek aan voldoende meetgegevens over de dooi van bevroren toendra's en taiga's en methaan dat op zeebodems zit vastgevroren, de methaanhydraten. Anderzijds speelt ook de vraag of een warmer klimaat op hoge breedtegraden niet tot meer begroeiing leidt, die juist weer CO2 gaat vastleggen en deels emissies uit permafrost kan compenseren.Dat alles laat nog veel ruimte voor doemscenario's over zichzelf versterkende klimaatverandering. Daarin spelen veelal tipping points een rol: omslagmomenten waarna er eigenlijk geen weg terug meer lijkt te bestaan. Een voorbeeld zijn studies die laten zien dat gletsjers niet geleidelijk van boven naar beneden smelten, maar vooral via diep naar binnen reikende scheuren.IJskappen, is het idee, smelten dus niet maar storten in. Misschien is dat al gaande, zeggen pessimisten. Anderzijds is er de studie in Nature van begin 2013 van onder meer de Utrechtse onderzoeker Roderik van de Wal die laat zien dat zelfs bij hogere temperaturen de Groenlandse ijskap in het verleden juist heel stabiel was.Een ander voorbeeld is het Noordpoolijs, dat 's zomers steeds verder slinkt en 's winters minder dik aangroeit. Ergens deze eeuw, is een voorzichtige prognose, is de ijsvrije Noordpool realiteit, volgens sommige berekeningen zelfs al v\u00f3\u00f3r 2050. Waarna het relatief donkere zeewater meer warmte gaat absorberen en de warmtehuishouding van het gebied weer verder zal veranderen.In de publieke discussies over klimaatverandering duiken tipping points voortdurend op, maar in het wetenschappelijke domein is er nog weinig met zekerheid te zeggen over points of no return. Het IPCC, zo laat zich daarom nu al raden, gaat er de komende week geen harde uitspraken over doen omdat die in de literatuur niet echt te vinden zijn.Merken we nu al iets?Het grote publiek, verzuchtte NASA-klimaatvoorman James Hansen vorig jaar in een artikel in het tijdschrift PNAS, ziet door het weer de klimaatverandering niet. Weer verschilt altijd van dag tot dag, en stormen, sneeuw, hoosbuien en hittegolven zijn van alle tijden. Wanneer dringt het besef door dat er iets abnormaals gebeurt?Pas als er heel extreme dingen gebeuren, is Hansens conclusie. Hij analyseerde de eerste tien jaar van deze eeuw in vergelijking met de periode 1950-1981. Kan iemand die oud genoeg is, zo luidde de vraag, zich nu herinneren dat het weer vroeger echt anders was dan nu?Waarschijnlijk vooral als hij let op de zomers, en het voorkomen van hittegolven, zoals die van 2010 in Moskou of 2011 in de Amerikaanse Mid-West. Hansen vergelijkt het met dobbelstenen waaraan gerommeld is. De kansverdeling van mogelijke uitkomsten is daar inmiddels duidelijk naar meer extreme hitte verschoven. Dat zijn andere zomers dan in de jaren zestig, toen hij zelf jong was. Maar het blijft statistiek.Omgekeerd houden weerkundigen er niet van om extreme weersverschijnselen toe te schrijven aan klimaatverandering. Orkaan Sandy, die in oktober 2012 enorme schade aanrichtte in New York, leek een schoolvoorbeeld van heftiger stormen door klimaatverandering. Modellen lieten later echter zien dat Sandy-achtige superstormen in een opwarmende wereld juist verder uit de kust vanaf de Atlantische Oceaan naar het noorden zullen gaan trekken. Dat Sandy zo'n indruk maakte, kwam toch vooral doordat het New York was, de zelfbenoemde hoofdstad van de westerse wereld.Is klimaatverandering dus eigenlijk niet te merken? NASA-man Hansen trok in PNAS een slotconclusie die opmerkelijk mag heten voor een meteoroloog: let op de natuur, waarin de verdeling van planten en dieren een erfenis is van het heersende klimaat. Als patronen in flora en fauna beginnen te schuiven, is het duidelijk dat er iets gaande is met het klimaat.Voor dit dossier is gesproken met onder anderen Jorien Vonk, Wilco Hazeleger, Michiel van den Broeke, Roderik van de Wal, Marc Bierkens, Stefan Rahmstorf, Appy Sluijs en Fatih Birol.ALWEER UITGELEKTZondag lagen ze op straat: de 31 pagina's van conceptsamenvatting van het vijfde klimaatrapport van het IPCC. Honderden wetenschappers onderhandelen de komende week over de eindversie, die op 27 september wordt gepresenteerd. Dat weerhoudt critici er niet van alvast op het concept in te hakken. De schatting van de opwarming bij een verdubbeling van de CO2-concentratie van 'waarschijnlijk' 2 graden in 2007 naar 'zeer waarschijnlijk' meer dan 1,5 graad nu wordt door sceptici gezien als als een signaal dat IPCC het klimaatprobleem voorheen heeft overdreven.IN DE CONTRAMINEZe waren er tijdig bij, de klimaatsceptici van het Non-governemental International Panel on Climate Change. Dinsdag presenteerde NIPCC-voorman Fred Singer in Chicago een eigen klimaatrapport, alvast als 'tegenwicht tegen de alarmistische berichten van het IPCC'. Inclusief een eigen samenvatting voor beleidsmakers van 24 pagina's. Op 3 oktober wordt de presentatie nog eens overgedaan in de Haagse Nieuwspoort, met eerste auteur Singer als hoofdgast. Belangrijkste boodschap: het klimaat verandert van nature altijd en de mens speelt daarbij geen wezenlijke rol.",
      "time": "21 september 2013, 00:00",
      "timeofday": "00:00",
      "title": "Opklaringen in de broeikas",
      "year": 2013
    },
    {
      "category": "Buitenland",
      "count": 142,
      "day": 15,
      "href": "http://www.volkskrant.nl/buitenland/lees-hier-de-onverkorte-versie-van-het-interview-met-de-nederlandse-jihadstrijders~a3459106/",
      "month": 6,
      "text": "Vraag: 'Hoe gaat dat antwoorden in zijn werk? Ik heb begrepen dat jij als woordvoerder mij, namens de groep, antwoorden geeft. Vindt er eerst een groepsgesprek plaats? En denken jullie in alles precies hetzelfde? Misschien kan je aangeven als er, op punten, jongens afwijken van het algemene antwoord. De psychische verwerking van wat jullie meemaken, zal toch individueel niet hetzelfde zijn bijvoorbeeld.'Antwoord: 'Wat betreft de vragen die gerelateerd zijn aan de politieke actualiteiten, die beantwoorden twee broeders onder ons. De ervaren Mujahideen hebben, in de oorlog tegen de Russen in Afghanistan, geleerd dat het effici\u00ebnter is als enkele zich bezig houden met de actualiteiten, en dit samen vatten voor de rest van de Mujahideen. Zo hoeft niet iedereen zijn tijd te verdoen aan het opdoen van kennis over de actualiteiten. In sommige grote strijdgroepen heb je ook een journalistieke-tak. Bij de overige vragen hebben wij een rondje gedaan bij iedereen, en daaruit werd een samenvattende selectie gemaakt. Wij doen bijna dagelijks een Shura (overleg) tussen de Nederlandse broeders, dan houdt een broeder die het Arabisch goed beheerst ons op de hoogte over het politieke nieuws in Syri\u00eb, en daarop volgt een analyse en commentaar. Kortom, de jongens weten precies wat er aan de hand is in zowel Syri\u00eb als de rest van de wereld. En deze kennis doen we op een effici\u00ebnte wijze op, die niet tijdrovend is en interfereert met onze missie. De gewonde broeders die thuis zitten kunnen dan de media taken verrichten (typen, informatie, communicatie). En de vragen over bijvoorbeeld het ronselen hebben wij samen met de broeders in Nederland beantwoord.'Vraag: 'Hoeveel Hollandse jongens strijden in Syri\u00eb? Klopt het, zoals een bron van de Volkskrant in Syri\u00eb bevestigde, dat jullie (als er niet gevochten wordt) bij elkaar zitten in een luxe villa (met zwembad) in een voorheen dure wijk van Aleppo? Klopt het dat de niet-Arabisch-talige bij elkaar zitten? Waarom? En klopt het dat er als gestreden wordt, alle Mujahideen dan wel in een groep strijden?'Antwoord: 'Hoeveel jongens hier nu exact zitten kunnen wij natuurlijk niet met zekerheid zeggen. Maar we denken dat de vermelde cijfers in de media wel kloppen. Nog nooit in de geschiedenis zijn er zoveel verschillende nationaliteiten in zulke grote aantallen verenigt in de Jihaad. Het is uniek. De strijders bestaan uit broeders van verschillende nationaliteiten, verschillende talen, verschillende visies, verschillende wetscholen, enzovoorts. En allen vechten gezamenlijk zij aan zij met \u00e9\u00e9n nobel doel voor ogen. Het is werkelijk prachtig om te zien en om dit van dichtbij te mogen ervaren. Zoals Allah ook zegt in de Quran 'Allah houdt van degene die in versterkte rangen voor Zijn zaak strijden, alsof zij een hechte muur vormen.' Moge Allah ons maken tot deze geliefde mensen.De Mujahideen zijn verdeeld over meerdere verblijfplaatsen, en de jongens uit Nederland zitten niet slechts met broeders uit Nederland. Integendeel, wij worden juist met broeders uit andere landen ingedeeld om de integratie en eenheid onderling te bevorderen, er zijn Saudi\u00ebrs, Tunesi\u00ebrs, broeders uit Belgi\u00eb, Duitsland, Canadezen, Russen, en natuurlijk de Syri\u00ebrs zelf. En zo vormen wij gezamenlijk een pluriforme eenheid, zoals de Islam ons ook heeft onderwezen. Er wordt doelbewust voor deze indeling gekozen om o.a een sterk gevoel van saamhorigheid te realiseren, want dit is erg belangrijk in de Jihaad. En het is ook een ideale manier voor sommige broeders om de Arabische taal te leren.Er is inderdaad een groep onder ons die in een villa verblijft, maar de meeste broeders vinden dit ondanks de luxe toch niet prettig en kiezen liever voor een bescheiden pand. Wij willen ons juist zoveel mogelijk van zulke luxe weghouden. Want teveel luxe bederft het hart, en voor de Jihaad (in Syri\u00eb) heb je een gezond en sterk hart nodig. Wij zijn hier niet gekomen voor luxe, integendeel wij hebben deze luxe achtergelaten in Nederland. En bovendien leren wij uit de geschiedenis dat vele sterke legers niet door hun vijanden, maar eerder door hun eigen extravagante levensstijl zijn ondergegaan. In onze eigen Moslim Ummah hebben we dit bijvoorbeeld zien gebeuren in Al-Andalus.Verder zitten de broeders niet alleen in Aleppo, zij zijn daarentegen verspreid over heel Syri\u00eb. Er wordt binnenkort ook een versterkingsgroep naar Qusair (tegen de grens aan van Libanon) gestuurd, hier mogen ook een paar broeders uit Nederland tussen zitten. Hezbollah heeft een actieve militaire rol in Syri\u00eb, en steunt het bloeddorstige regime van Bashar Al-Assad in het moorden en vernietigen. Er wordt op dit moment een hevige strijd gevoerd in Qusair tegen de moordmilities van Hezbollah en Iran, zoals niemand waarschijnlijk ontgaan is. En het is ook mijn persoonlijk droom om tegen Iran en Hezbollah te vechten in Qusair, aangezien zij het meeste bloed -van de onschuldige Syrische bevolking- op hun handen hebben. Zonder de actieve, intensieve en aanhoudende steun van voornamelijk Iran, en daarnaast Hezbollah, zou het regime van Bashar Al-Assad allang zijn gevallen. Dit is de bittere realiteit die velen helaas nog niet inzien. De rol van Iran in de genocide op het Syrische volk is enorm. En de verraderlijke steun van Rusland en China -met de stilzwijgende instemming van de internationale gemeenschap- spreekt verder voor zich natuurlijk.Het is jammer dat zoveel Moslims misleid zijn door de propaganda van Hezbollah. Hassan Nasrallah heeft een arsenaal van zo een 40.000 raketten, maar hij vuurt geen enkele raket af op Isra\u00ebl wanneer Gaza bloeddorstig en bruut wordt gebombardeerd. Zoals we hebben gezien in Operation Cast Lead in 2008, waarbij Isra\u00ebl meer dan 1400 Palestijnen in koele bloede heeft gedood in minder dan een maand tijd. Hetzelfde geldt voor Operation Pillar of Defense in 2012 waarbij Isra\u00ebl honderden Palestijenen heeft gedood en verwond in een week tijd. Met hoeveel raketten heeft Hassan Nasrallah de Palestijnen in Gaza toen bijgestaan? Inderdaad, met geen enkele. Maar nu is Hezbollah wel massaal toegesneld naar Syri\u00eb om Bashar bij te staan in zijn misdaden tegen het Syrische volk!Veel Moslims, en zelf geleerden, die misleid waren door Hezbollah zijn nu ook wakker geschud, zo zien we dat geleerden zoals Yusuf Al-Qaradawi ook fel uithalen naar Hezbollah en oproepen tot de Jihaad tegen hen, daar waar hij hen in het verleden nog als helden zag en misleid werd door hun. Dus wij zien dat deze bittere ontwikkelingen de ogen van veel Moslims gelukkig ook openen. Bovendien is het feit dat Bashar nu hulp zoekt bij Hezbollah ook een teken dat hij kracht aan het verliezen is.Bij grote veldslagen doen veel Mujahideen mee. Zoals bijvoorbeeld in de bekende en grote slag van Khan Toman. Dit was \u00e9\u00e9n van de grootste veldslagen van de Mujahideen in Syri\u00eb, en ook \u00e9\u00e9n van de grootste overwinningen. Bij zo een grote veldslag weet je wel bijna zeker dat er broeders zullen sneuvelen. Broeders met wie je misschien jouw hele jeugd hebt doorgebracht. Je slaapt bij elkaar in dezelfde kamer, en je verzorgt elkaar wanneer iemand gewond raakt. Er zijn ook al twee broeders uit Nederland als Martelaren gesneuveld; Mourad en Yasin. Het waren onbevreesde moedige helden die wij erg missen, we vragen Allaah om ons samen met hen te verzamelen in het Paradijs.Vraag: 'De situatie in Syri\u00eb is voor de gemiddelde Nederlander lastig in te schatten. Komt chaotisch over, er zijn verschillende groepen die tegen Assad vechten. Hoe bepalen jullie vooraf, dus als je nog in Nederland bent, bij welke factie je gaat aansluiten? Is dat, zoals de inlichtingendiensten zeggen, bij Jabath al-Nusra?'Antwoord: 'Er zijn inderdaad verschillende groepen die hier gezamenlijk meevechten tegen het moordlustige regime van Bashar. De groepen kun je indelen in twee; de seculiere democratische- en de Islamitische strijdgroepen. Dus je zult hier de strijders van Het Vrije Syrische Leger (FSA) vinden maar vooral meerdere Islamitische strijdgroepen, waaronder Jabhat An-Nusra; de grootste en veruit meest professionele en succesvolle strijdgroep onder hen. Jabhat An-Nusra fuseert ook met andere Islamitische strijdgroepen, en is bezig deze eenheid verder uit te breiden in Syri\u00eb. En ze zijn ook in samenwerking met strijdgroepen uit andere Arabische landen. Zo hebben de Mujahideen van Jabhat An-Nusra steun gekregen van de Mujahid leider in Iraq Abu bakr Al-Baghdadi. We hebben gezien hoe de Mujahideen in Iraq recentelijk meer dan veertig soldaten van Bashar hebben gedood aan de grens van Syri\u00eb, soldaten die dachten dat zij konden vluchten en lafhartig onder de rokken van hun Shietische bondgenoten in Iraq konden schuilen. Maar dat viel hun dus zuur tegen.En net zoals het regime van Bashar hulp en steunt krijgt van buitenaf hebben de Mujahideen in Syri\u00eb ook het recht om hulp te krijgen van buitenaf. Steker nog, het is een plicht voor de Moslims om de Mujahideen in Syri\u00eb te steunen. De Arabische landen en de internationale gemeenschap laten het afweten, en kijken toe hoe een genocide wordt gepleegd tegen het Syrische volk, terwijl Bashar steun krijgt van alle kanten. In Syri\u00eb hebben de Moslims als geen ander geleerd wie er werkelijk achter de Moslims staan en wie hen in de rug steken en verraden. De zogenaamde extremisten en terroristen zijn anders wel de enigen die op zijn gestaan voor het Syrische volk nadat de wereld Syri\u00eb in de rug heeft gestoken. Daarom worden de zogenaamde terroristische groeperingen hier met open armen ontvangen door het volk, zij zijn na Allah de enigen waarop de Moslims hier kunnen rekenen.Zelfs de voormalig Syrisch oppositieleider Mouaz Al-Khatib stond op voor Jabhat An-Nusra en verdedigde hun nadat Amerika hen op de terroristen lijst had gezet. Zij genieten grote populariteit onder het Syrische volk. Wij zien ook dat de Moslims na de Arabische lente massaal op Islamitische partijen hebben gestemd in de hoop dat zij de Sharia zullen implementeren. Want de Moslims hebben de democratie uitgeprobeerd, ze hebben het socialisme en communisme uitgeprobeerd, ze hebben het pan-Arabisme uitgeprobeerd, enzovoorts. Niets heeft de situatie van de Moslims kunnen verbeteren, integendeel al deze systemen bleken de Moslim Ummah alleen achteruit te helpen.En ik overdrijf niet als ik zeg dat er dagelijks tientallen strijders van FSA overstappen naar Jabhat An-Nusra. FSA was vanaf begin de grootste strijdgroep, maar door de maanden heen heeft deze seculiere democratisch geori\u00ebnteerde strijdgroep zijn populariteit onder het Syrische volk verloren; nadat de seculiere democratische wereld het Syrische volk genadeloos heeft verraden. Maar niettemin vechten de verschillende strijdgroepen zij aan zij, ondanks hun uiteenlopende meningsverschillen. Maar de democratische en seculiere oplossing geniet geen populariteit in Syri\u00eb, zij hebben hun hoop volledig verloren in dit systeem. Ook zijn de Islamitische strijdgroepen veel meer begaan met het volk, vechten is maar een onderdeel van hun missie. Ze zijn wellicht harder bezig met het bieden van humanitaire hulp en het volk ondersteunen in hun levensbehoeften. Zij geven hun oorlogsbuiten ook vrijwel volledig weg aan het volk, integendeel tot de strijders van FSA.De Islamitische strijdgroepen hebben geen behoefte aan wereldse goederen, zij zijn hier primair gekomen om het bloedvergiet van Bashar te stoppen, het Martelaarschap te verkrijgen en de Islamitische Sharia te implementeren. Dit laatste is iets wat zij stapsgewijs proberen te doen, dit heeft onderwijs en tijd nodig, maar het volk is hier over het algemeen enthousiast over. En de Islamitische strijdgroepen zijn georganiseerd genoeg om dit te kunnen realiseren met de wil van Allah.En zelfs onder de strijders van FSA zitten velen Moslims die helemaal niet vechten met een democratische seculiere ideologie. Velen van hen staan niet achter deze ideologie, en hebben herhaaldelijk aangegeven dat zij vechten voor de Sharia. Maar het westen probeert FSA te ontvoeren door leiders van bovenaf in haar zakken te steken, en dit begrijpen vele strijders, vandaar dat zij hun vertrouwen in FSA verliezen en overlopen naar onafhankelijke Islamitische strijdgroepen. Men moet daarom ook een onderscheid maken tussen het leiderschap van FSA en haar strijders.FSA is vrijwel ook de enige seculier-democratische strijdgroep en de rest van de Mujahideen in Syri\u00eb zijn verspreid over een variatie Islamitische strijdgroepen in het land, er is dus meer keus tussen een Islamitische strijdgroep dan een seculiere strijdgroep zoals FSA. Maar al deze verschillende vlaggen zeggen opzicht niets, je kunt het eerder zien als legereenheden die behoren tot \u00e9\u00e9n en hetzelfde Islamitische leger. Wij zijn niet aangesloten bij Jabhat An-Nusra of een andere strijdgroep die als terroristisch is gelabeld, maar wij willen verder in het midden laten welke strijdgroep dit is vanwege interne veiligheidsredenen. En zoals ik zei, eigenlijk vormen deze legereenheden gezamenlijk een pluriforme eenheid. Het komt ook regelmatig voor dat wij een joint-operatie uitvoeren met FSA, ondanks onze mogelijke meningsverschillen. Mujahideen uit verschillende strijdgroepen verzamelen zich regelmatig in zo een joint-operatie. Ook komt het bijvoorbeeld voor dat verschillende strijdgroepen elkaar onderling versterken met soldaten als zij manschappen tekort komen.Ik kan begrijpen waarom de situatie onduidelijk en chaotisch lijkt voor de gemiddelde Nederlander, moslims verdiepen zich ook met grotere betrokkenheid in het onderwerp. Wij volgen de gebeurtenissen op de voet. Het zijn onze medemoslims dus wij hebben een veel grotere interesse in het onderwerp. Wij verdiepen ons er veel intensiever in dan de gemiddelde Nederlander, die het slechts af en toe langs ziet komen in korte nieuwsberichten. Daarom zullen wij wat dieper ingaan op uw vragen en enkele belangrijke punten proberen te benoemen. En er moet ook gezegd worden dat de Nederlandse media het conflict (lees; genocide) in Syri\u00eb ook zeer gebrekkig rapporteert, wij zijn voornamelijk afhankelijk geweest van Engelse, en in mindere mate, Arabische nieuwsmedia.De reden waarom het westen kritiek heeft op de Islamitische strijdgroepen zoals Jabhat An-Nusra, is puur en alleen vanwege het feit dat het westen haar imperialistische hegemonie in de regio dreigt te verliezen als Syri\u00eb het huidige systeem vervangt met een Islamitisch systeem. Het is verbazingwekkend harteloos en uitermate triest om te zien hoe het westen zich meer zorgen maakt over de politieke invloed van deze strijdgroepen, maar de ruim 100.000 onschuldige Syrische doden hen koud laat. En dit is ook exact de reden waarom het volk massaal achter de Islamitische strijdgroepen is gaan staan, en de seculiere strijdgroepen hun populariteit verliezen. Deze hypocrisie van het westen heeft er alleen voor gezorgd dat het volk in een stroomversnelling achter de Islamitische strijdgroepen ging staan. Want het westen maakt zich niet zorgen over de tientallen duizenden onschuldige Syrische slachtoffers, echter maakt zij zich wel zorgen over de politieke invloed van de Islamitische strijdgroepen in Syri\u00eb. Terwijl het deze strijdgroepen zijn die op zijn gestaan voor de Syrische bevolking toen de rest van de wereld het af liet weten.En deze afwachtende gedooghouding van de internationale gemeenschap en de Arabische landen -tenzij er economische of politieke belangen zijn- zien wij niet alleen terug in Syri\u00eb, we zien dezelfde houding ook ten opzichte van de brute misdaden die tegen de Moslims in Gaza en Burma plaats vinden. Dit is dus niets nieuws. Het bloed van de Moslims heeft geen enkele waarde in hun ogen. Het feit dat de internationale gemeenschap aan de zijlijn staat toe te kijken en de genocide tegen het Syrische volk maar laat gebeuren is niet eens het probleem, de Moslims kunnen hun eigen boontjes wel doppen, zoals we in Syri\u00eb hebben bewezen ondanks de gebrekkige middelen die we hebben. Het is de Moslims in Egypte zonder buitenlandse interventie gelukt om de dictatoriale corrupte tiran Mubarak omver te werpen, het is de Moslims in Tunesi\u00eb ook gelukt om de verraderlijke tiran Ben Ali omver te werpen, hetzelfde geldt voor de Moslims in Yemen. Dus het lukt ons ook zonder hulp van de internationale gemeenschap. Hun passieve gedooghouding nemen we hen dus niet kwalijk.Het probleem is echter de listige complotten van het westen waarmee ze hun eigen belangen in de regio wensen te behartigen. Kijk naar Isra\u00ebl dat wapendepots bombardeert uit angst dat deze wapens in de handen van de Mujahideen vallen. Het westen houdt de wereld voor de gek met het excuus dat zij militair niet in kunnen grijpen vanwege de veto van Rusland en China. Maar we hebben allemaal gezien hoe Isra\u00ebl doelen in Syri\u00eb bestookt naar wil, zonder enige terughoudendheid. Zij beweren dat deze wapens anders mogelijk in de handen van Hezbollah zullen vallen, maar wie houden zij voor de gek? Naar mate de Mujahideen meer grond veroveren en cruciale beslissende wapens van Bashar dreigen te bemachtigen, heeft Isra\u00ebl paniekerig besloten deze wapendepots te bestoken. En vertrouw mij op mijn woorden als ik zeg dat dit nog vaker zal gebeuren.Isra\u00ebl weet goed dat Hezbollah geen gevaar vormt zolang Libanon met rust wordt gelaten; Hezbollah wordt in dat geval in de hoek gedreven en voelt zich genoodzaakt om de populariteit en steun vanhaar achterban te bewaren door op deze aanvallen te reageren. Zoals we in de oorlog tegen Libanon in 2006 hebben gezien. Maar zolang Libanon met rust wordt gelaten heeft Isra\u00ebl niets te vrezen.Isra\u00ebl heeft al aangegeven dat zij militair zal ingrijpen in Syri\u00eb als Bashar zou vallen, om hiermee te voorkomen dat zijn wapens in de handen vallen van Hezbollah. Hier kun je zien hoe doorzichtig en amateuristisch deze leugen is, want als Bashar valt betekend het ook dat Hezbollah is uitgeschakeld. Ze zijn dus niet bang dat deze wapens in de handen komen van Hezbollah, maar van de Mujahideen In Syri\u00eb. Overigens zien we hier de lafheid van het Syrische regime, Bashar durft wel onschuldige demonstranten uit te moorden, maar de raketaanvallen van Isra\u00ebl durft deze angsthaas niet met daden te beantwoorden. Bovendien zal hij natuurlijk niet bijten in de hand die hem voedt. Hetzelfde geldt voor Iran en Hezbollah, ze zijn wel bereid om samen met Bashar tegen het Syrische volk te vechten dat in opstand is gekomen, maar de raketaanvallen van Isra\u00ebl op Syri\u00eb laten zij ongestraft aan hun neus voorbij gaan. Alle pijlen zijn slechts gericht tegen het weerloze Syrische volk!En dan zien wij westerse landen het pad blokkeren voor de broeders die naar Syri\u00eb willen vertrekken om ons te helpen. Dat het westen te laf en verraderlijk is om het volk in Syri\u00eb te helpen en tegen Bashar op te staan is tot daar aan toe, maar de weg blokkeren voor de Moslims en een obstakel vormen op hun pad is ronduit schandelijk. Laat ons onze eigen boontjes doppen, wij hebben het hulp van het westen niet nodig, maar houdt de broeders niet tegen die hiernaartoe willen vertrekken.Het westen is ook hard bezig om een kloof tussen de verschillende strijdgroepen te graven. Het is uniek in de post-War on Terror geschiedenis dat de seculier-geori\u00ebnteerde strijdgroepen met \u00e9\u00e9n doel gezamenlijk naast Islamitische strijdgroepen vechten. Dit tot grote ergernis van het westen. Daarom willen o.a Engeland en Amerika zogenaamde gematigde seculiere strijdgroepen bewapenen en trainen (in Jordani\u00eb) om tegen de Islamitische strijdgroepen te vechten in Syri\u00eb, om hun politieke invloed hiermee te kunnen bedwingen. Dit is hun tot nu toe gelukkig niet gelukt, moge Allah dit complot verijdelen. Het Syrische volk staat als steevaste eenheid tegenover deze lage complotten.We hebben ook gezien hoe Mouaz Al-Khatib is opgestapt als oppositieleider omdat hij niet mee wilde werken aan de complotten die vanbuiten af tegen de Syri\u00ebrs worden gesmede. Hij is gelukkig niet aan deze druk bezweken zoals vele verraderlijke leiders in de Moslim Ummah helaas wel doen. Hiermee heeft Al-Khatib ook bewezen dat een democratische seculiere weg niet geschikt is voor Syri\u00eb. Hij heeft bewezen dat deze weg vele deuren opent voor complotten tegen het volk.En maakt het westen deze listige plannen in het belang en omwille van het Syrische volk? Zeer zeker niet, wij hebben gezien hoe zij het toelaat dat het Syrische volk genadeloos wordt uitgemoord door het bloeddorstige regime van Bashar. Nee, hun motief nogmaals is het preserveren van hun imperialistische en kapitalistische hegemonie in de regio, met de democratie als hun trekpop. En dit is wat de Moslims in Syri\u00eb en andere Arabische landen nu massaal in zijn gaan zien.'Vraag: 'Hoe lang is de training, voordat jullie echt aan de strijd kunnen deelnemen?'Antwoord: 'De trainingen die een nieuw gearriveerde broeder in het begin krijgt duren zes weken. Hierna kun je actief participeren op het slagveld, de rest van de training bestaat uit het opdoen van ervaring, en instructies en lessen die je regelmatig krijgt. Maar na minimaal zes weken training krijg je pas het recht om op zoek te gaan naar het martelaarschap. Wij springen niet in het water zonder eerst te leren zwemmen. Bovendien hebben wij ons theoretisch ook voorbereid voordat wij zijn vertrokken. Zo hebben velen onder ons ook zelfstandig een strategisch en tactisch curriculum gevolgd, en we hebben ons natuurlijk ook verdiept in de actualiteiten en de geschiedenis van deze regio. Het is ook geen beslissing die wij van de ene op de andere dag hebben genomen, zonder voorbereiding. Wij hebben zowel theoretische kennis opgedaan als fysieke voorbereidingen genomen. Er zijn ook speciale trainingen die je hier kunt volgen tussendoor, deze worden gegeven door de Mujahideen met jarenlange ervaring. Mujahideen van over heel de wereld zijn hier te vinden. Syri\u00eb is nu het epicentrum geworden van de Jihad. Terwijl het westen en Isra\u00ebl de Mujahideen bezig waren te bestrijden en ze zo ver mogelijk weg wilde houden van Isra\u00ebl, zijn ze nu verschenen in haar achtertuin. Zij maken plannen tegen de Moslims, en Allah maakt plannen.'Vraag: 'Wat is jullie reactie op de oproep van Mouaz al-Khatib, de leider van de oppositie die veel in Nederland kwam, aan Hollandse jongens om niet naar Syri\u00eb te vertrekken? Waarom moeten Nederlandse (en andere westerse) jongens zijn oproep negeren?'Antwoord:'Er zijn meerden die deze uitspraak hebben gemaakt, waaronder de voormalig oppositie leider Mouaz Al-Khatib en de media woordvoerder van FSA, Fahad Al-Masri. Maar het probleem waartegen oppositieleiders aanlopen die het democratische pad willen bewandelen -en hulp en steun zoeken bij het westen en de internationale gemeenschap- is dat zij niet onafhankelijk zijn. En deze afhankelijkheid wordt misbruikt, er worden eisen en voorwaarden gesteld aan deze leiders, door allerlei lobbyende landen die hun eigen politieke belangen najagen en niet die van de Syri\u00ebrs. Dit is iets wat Mouaz Al-Khatib ook heeft begrepen, en hij is ook om deze reden opgestapt als oppositieleider. Zijn houding tegenover Jabhat An-Nusra getuigd ook van nobelheid, dit leek dus op een man die zich niet de les liet te lezen door buitenlandse invloeden en belangen. Wij kunnen daarom niet met zekerheid stellen dat hij dit onder druk van bepaalde landen heeft gezegd. Maar het is wel een feit dat deze druk bestaat, hetzij vanuit het westen of de Arabische wereld.En hetzelfde geldt voor FSA, zij zijn ook vastgelopen in dit net van machtspellen. De Islamitische strijdgroepen daarentegen zijn hiervan onafhankelijk. Zij moeten het niet hebben van westerse spek- en smeerpotten, waardoor men in een verstrengelde web van machtspellen, listen en complotten terecht komt. De Islamitische strijdgroepen moeten het slechts van hun eigen Moslim broeders hebben. De oorlog kunnen zij wel financieren en voeren met de oorlogsbuiten die ze maken van het Syrische regime; wapens die nota bene het westen gulhartig heeft geleverd aan Bashar. En deze Islamitische strijdgroepen hebben dus wel herhaaldelijk aan gegeven dat zij versterking kunnen gebruiken van de Moslims. FSA vraagt meer om versterking in de vorm van wapens en geld (van het westen) en denkt in materialistische termen, zoals elk seculier verstand. Maar een ervaren Mujahid weet dat een toegewijde strijder op het slagveld meer waard is dan wapens of geld. Wat heb je aan wapens als je niemand hebt die ermee wil en zal strijden? Wat heb je aan wapens zonder soldaten?Wij houden ons zelf voor de gek als we stellen dat de Syri\u00ebrs geen manschappen nodig hebben. Bashar krijgt aanhoudende steun van Rusland en China, en manschappen van Iran en Hezbollah. Wij zien ook dat hij hierdoor weer grond lijkt te heroveren. Onlangs heeft Rusland nog rakettenschilden aan Bashar geleverd. Dit terwijl de Mujahid strijders het maar zelf op moeten zien te lossen? Hebben wij het Syrische volk dan niet genoeg in de rug gestoken als Moslim Ummah? De Moslims zouden moeten leren van hun passiviteit en verraad, kijk hoe de Palestijnen beroofd zijn van hun grond, en na bijna een eeuw nog steeds in onmenselijke toestanden leven. Willen wij dit dan ook voor het Syrische volk? Zo niet, dan dienen wij niet dezelfde passiviteit te vertonen zoals we die hebben vertoond tegenover de Palestijnen. Hoe meer steun de Mujahid strijders krijgen, hoe eerder het bloedvergiet van Bashar gestopt kan worden. Want het is schandalig dat we dit laten gebeuren.Wij hebben simpelweg gebruik gemaakt van de soepele situatie, nadat we onze geweten ten rade zijn gegaan. Hetgeen voorheen niet denkbaar was -als we het bijvoorbeeld over Afghanistan en Iraq hebben- met het extraordinary rendition beleid dat werd gevoerd door Amerika. Het is een stuk makkelijker om naar Syri\u00eb te vertrekken, dan naar de andere brandhaarden in de Moslimwereld waar ze toegewijde strijders nodig hebben om tegen onrecht en onderdrukking te vechten. Dus de Moslims die in staat zijn om ons te versterken zijn welkom, wij zijn het bewijs dat je hier wordt verwelkomt en je zeer zeker wel als belangrijke versterking wordt gezien en beschouwen.Maar wij respecteren de mening van eenieder die stelt dat de Moslims beter niet naar Syri\u00eb kunnen vertrekken, onder \u00e9\u00e9n voorwaarde: namelijk dat dit zijn eigen onafhankelijke opinie is die hij baseert op een eerlijke, rechtvaardige en evenwichtige kijk op zaken. Zo heeft de gerespecteerde geleerde Muhammad Musa Al-Shareef de Moslims in Tunesi\u00eb geadviseerd om niet naar Syri\u00eb te gaan, en zij beter hun eigen land dienen te hervormen in deze cruciale periode voor Tunesi\u00eb. Aangezien Tunesi\u00eb nu zelf ook in een fase van interne hervorming verkeert. Maar hij voegt eraan toe dat hij de Moslims die ondanks zijn opinie naar Syri\u00eb vertrekken verder niets kwalijk neemt, en prijst hen zelfs. Dit is een eerlijke, rechtvaardige, evenwichtige en vooral onafhankelijke opinie van hem die wij respecteren. Maar wij hebben geen respect voor de conformerende lippendienst die bepaalde Moslim vertegenwoordigers bieden. Hetzij op jacht naar subsidies, schouderklopjes en wereldse goederen. Of simpelweg vanwege een zwak karakter; en dus zwicht voor druk en compromissen sluit ten koste van zijn overtuiging. Een zwak karakter moet daarom het toneel van vertegenwoordiging vermijden.En het is belangrijk dat degene die hierover spreekt de realiteit kent hier in Syri\u00eb. Als iemand op de hoogte wil blijven over de situatie in Syri\u00eb dan dient dit gevraagd te worden aan de mensen hier op de grond. En zij hebben duidelijk aan gegeven dat ze strijders nodig hebben. Dus waarom zouden we naar iemand luisteren die ver staat van deze realiteit en het tegenover gestelde beweert?'Vraag: 'Voor zover ik weet zijn er in elk geval 3 Nederlandse jonge vrouwen afgereisd. Zitten die ook bij elkaar in een villa? Hebben jullie soms of misschien wel vaak, contact met hen? Wat is hun taak?'Antwoord:'Dit zijn echtgenotes van Mujahideen die zich hier ook in Syri\u00eb bevinden. Zij leven met hun echtgenoten in een aparte huis. En zij vechten hier trouwens niet. Veel mensen denken ook dat vrouwen hier meevechten, maar dit klopt niet. Het is ook niet waar dat deze vrouwen tienermeisjes zouden zijn, zoals de media onterecht beweert, dit zijn gewoon volwassen vrouwen die een grote verantwoordelijkheid hebben genomen. Men moet niet denken dat het leven hier stopt voor de Syri\u00ebrs en de strijders, het leven gaat ondanks de bommenregen en de hevige strijd gewoon door.Het volk is ondanks het verdriet tevreden met het besluit van Allah en probeert de dagelijkse bezigheden op te pakken. Oorlog is net als elk andere ramp, het leven gaat ondanks de ellende door. Naast vechten werken mensen dus ook gewoon, mensen trouwen zelfs en krijgen kinderen, kortom het leven gaat gewoon door. Dit is mooi om te zien, het moedige Syrische volk houdt zich sterk en laat zich niet klein maken. Kijk er daarom ook niet verbaasd van op als een Mujahid gewoon een vrouw en een gezin heeft in Syri\u00eb waarmee hij samenleeft, en hun onderhoudt naast de strijd die hij voert. Hetzelfde geldt dus voor de broeders die met hun vrouwen hiernaartoe zijn komen verhuizen.'Vraag: 'Wat doen jullie in je vrije tijd, als er niet gevochten of getraind wordt? Achter de computer zitten? Spelletjes? Zwemmen? Of iets anders..?'Antwoord:'De Jihaad bestaat niet slechts uit vechten zoals men wellicht denkt. Er is ook zoiets als Ribaat (grensbewaking). Dit is soms moeilijker dan een veldslag want je bent dagenlang heel dichtbij de vijand, en de dreiging is dat je op elke moment van de dag of nacht aangevallen kunt worden. Je houdt om de beurt wacht, als Muraabit moet je er ook voor zorgen dat er s 'nachts niet onopgemerkt soldaten doordringen om te kunnen vluchten. Soms slaap je zelfs met jouw gevechtsvest aan. Je moet altijd alert zijn en klaar staan. En op elk moment kan er van jou gevraagd worden om aan te vallen, dan moet je dus in enkele minuten voorbereid zijn om de vijand te kunnen bestormen.Daarnaast volgen we ook lessen van een geleerde en broeders met kennis. En in tegenstelling tot de vaak politiek-verdunde en geconformeerde lessen in het westen en ook de Arabische wereld, zijn dit daarentegen open en eerlijke lessen die ons de ongecensureerde waarheid leren.Verder is er ook tijd om te ontspannen, we hebben bijvoorbeeld een paar keer gezwommen, we sporten, gaan op bezoek bij andere broeders die we uit Nederland kennen, we worden ook regelmatig uitgenodigd door de plaatselijke bevolking om bij hun te eten. De Syri\u00ebrs zijn een warme volk en vinden het geweldig om gasten te ontvangen. Laat staan gasten die hier slechts zijn gekomen om hen te helpen tegen de genocide van Bashar. En al helemaal als dit jongeren uit Nederland zijn die hun familie, werk, studie, leven, toekomst en vrienden achter hebben gelaten; in een land duizenden kilometers van Syri\u00eb vandaan; waardoor het voor velen dan slechts een ver-van-mijn-bed-show is. Wij delen onze gedachten en gevoelens met hun, en vertellen over het leven in Nederland. We leggen ze bijvoorbeeld uit hoe de Moslims als geschoffeerde minderheid in Nederland leven, en zij leven dan ook met ons mee. Dit is ook de grootste gunst die wij ervaren in Syri\u00eb. Namelijk het feit dat wij hier niet als slaaf leven van het kapitalistische systeem dat mensen uitbuit als arbeiders en consumenten, maar echter leeft met een nobel doel. En het feit dat wij hier omarmd en verwelkomt worden als geliefden, in plaats van geschoffeerd en uitgekotst te worden, zoals dit helaas met veel Moslims gebeurt in Nederland of elk ander westers land waar je als Moslim minderheid leeft.'Vraag: 'Als ik het goed heb begrepen volgen jullie de berichtgeving in Nederland (en elders) op de voet. Hoe kijken jullie aan tegen de aanslagen tijdens de marathon in Boston en de aanslag met hakmessen in Londen? Kan zoiets ook in Nederland gebeuren? Hoort dat bij de jihad?'Antwoord:'Iedereen met maar een greintje verstand weet wat de oorzaken zijn van dit soort aanslagen, dit is namelijk het directe gevolg van het buitenlands beleid dat het westen voert in de Moslim landen. En daarmee bedoel ik voornamelijk de oorlogen die tegen de Moslims worden gevoerd door het westen, hetzij de bezettingen en oorlogen in Afghanistan, Iraq, Mali en Gaza of de onbemande drone-aanvallen in Yemen en de stammengebieden van Pakistan, Somali\u00eb, enzovoorts.Oorzaken die de media natuurlijk wenst te negeren, het moet vooral duidelijk worden voor de mensen hoe monsterlijk en afkeurenswaardig de aanslag was, zonder enige oplossing verder. En hierbij worden alle propaganda trucjes uit de kast gehaald. Zo krijgen de ouders van de slachtoffers tijd om een persconferentie te geven in de media om medeleven te winnen van het volk. Maar hoeveel persconferenties hebben de nabestaanden gekregen van de talloze duizenden doden die om zijn gekomen door de monsterlijke shock and awe carpet bombing in Iraq en Afghanistan, en de onbemande drone-aanvallen in Yemen en Pakistan? Waar blijft het medelijden voor hen? De talloze Moslim slachtoffers worden slechts als statistieken gepresenteerd in de media. Er wordt echter wel altijd een intiem en persoonlijk beeld geschetst van de individuele slachtoffers in het westen.Wanneer worden de oorlogsmisdadigers Bush en Cheney voor het internationale gerechtshof in Den Haag gesleept? Zijn de talloze onschuldige slachtoffers die zij hebben gemaakt in Iraq en Afghanistan de wereld ontgaan? Zijn de beelden uit Abu Grayb de wereld ontgaan? Heeft men niet gehoord over de mensonterende omstandigheden in Guantanamo Bay? Gevangenissen (lees; martelbunkers) waar onschuldige Moslims jarenlang zonder aanklacht, proces of rechtszaak, noch enige juridische verdediging, en zonder vooruitzichten jarenlang vast zitten. Waar blijven de verdragen van Geneve? Waar blijft de universele verklaring van mensen rechten? Kortom, het westen zou eerst deze balk uit haar ogen moeten verwijderen voordat ze naar splinters op zoek gaat in de ogen van anderen. Maar dit zijn zaken waar natuurlijk niemand over wil praten, we moeten de terreur daden slechts afkeuren, en als het even kan op de Moslims afreageren. En daarna weer vrolijk verder gaan met het leven.Nogmaals, dit soort aanslagen zijn het directe gevolg van het buitenlands beleid dat het westen voert in de Moslim landen. Zelfs de bloeddorstige tirannen waar tegen de Moslims nu opstaan zijn vrijwel allemaal marionetten van het westen, inclusief Bashar Al-Assad. John Perkins bijvoorbeeld heeft haarfijn, in zijn onthullende boek The Economic Hitman, uitgelegd hoe deze dictatoriale marionettenregimes om de vingers worden gewonden door het westen. En kijk hoe Nederland Bashar voorzag van grondstoffen voor gifgassen en chemische wapens, waar politiek Den Haag n\u00fa pas Kamervragen over stelt. Bashar is al meer dan twee jaar aan het moorden en vernietigen, en politiek Den Haag stelt nu pas vragen over de jarenlange levering van grondstoffen voor gifgassen aan Bashar. Sinds wanneer drijft men \u00fcberhaupt handel met een bloeddorstige dictator? Maar wapens leveren aan de Moslims die zich tegen de genocide van Bashar verzetten, daar moet de wereld jarenlang over debatteren. Terwijl tientallen duizenden mensen sterven in de tussentijd.Of het nou om de Boston marathon aanslagen, de liquidaties van Mohammad Merrah, de liquidatie in Woolwich London, en de vele andere aanslagen gaat. Ze hebben allemaal hetzelfde motief en dezelfde voedingsbodem; en dat is het beleid dat het westen voert in onze landen. Voor zover we van een beleid kunnen spreken, want het is niet meer dan brute oorlogen voeren en tirannieke bezettingen. En hoe intensiever het westen dit kolonialiserende kapitalistische beleid ongestraft doorvoert, hoe meer mensen zich genoodzaakt voelen om het recht in eigen handen te nemen. Dit kan elke politiek analyticus wel voorspellen. Dus als het westen het terrorisme werkelijk wenst te bestrijden dan had ze dit allang kunnen doen. Men zou naar verstandige en eerlijke mensen moeten luisteren zoals de ex-CIA officier Michael Scheuer, die eerlijk toegeeft dat het westen zelf verantwoordelijk is voor terrorisme op eigen bodem; vanwege het buitenlands beleid dat het voert.De realiteit is dat het bloed van onschuldigen -hetzij op eigen bodem of in de Moslim landen- geen enkele waarde heeft in het corporatocratische imperialisme van het westen. Mensen zijn niet meer dan doelgroepen, segmenten, statistieken en cijfers in deze corporatocracy. Thomas Jefferson, \u00e9\u00e9n van de democratische grondleggers nota bene, had al gewaarschuwd voor de corrumperende invloed van het bankensysteem in de democratie. En we zien dat deze machtige elite lobby's de democratische landen in het westen effectief hebben gekaapt. Terwijl de media zich biedt als propaganda-mondstuk waarmee consent voor hun misdaden in de publieke opinie wordt gefabriceerd. Alhoewel de slapende massa nu ook wakker begint te worden en de bittere realiteit begint te zien, kijk naar de anti-kapitalistische Occupy beweging e.a anti-globalisatie bewegingen. Het westen heeft zich in een diepe economische crisis lopen werken door de oorlogen die zij in de Moslim landen voert. En het volk moet zich realiseren dat deze oorlogen in hun naam worden gevochten, de democratische regeringen zijn in theorie namelijk een representatie van het volk.De Moslims vergeten de goedheid van mensen echter niet, wij zijn de miljoenen demonstranten over de wereld niet vergeten toen Amerika Iraq wilde binnen dringen. Zelfs Al-Qaidah heeft destijds haar dankbetuiging geuit naar deze mensen, en dit was \u00e9\u00e9n van de redenen waarom zij aanslagen in het westen besloten te minimaliseren. De gemiddelde Moslim beseft zich ook goed dat veel burgers in het westen niet achter de misdaden van hun regeringen staan. Maar dit volk dient daarom ook op te staan tegen deze kapitalistisch parasitaire entiteit; met de democratie als haar tentakels. Net zoals Moslims de tirannen in hun landen van zich af proberen te schudden en dit zelfs afkopen met hun levens, zoals we nu dus zien in Syri\u00eb. Men moet een voorbeeld nemen aan deze heldhaftigheid.De burgers in het westen moeten wakker worden en inzien dat de regeringen hun veiligheden aan het vergokken zijn. In hun ogen was en is de olie van Iraq waardevoller dan de veiligheid van het volk, in hun ogen is het bewaren van hun imperialistische hegemonie in Afghanistan, Yemen, Somali\u00eb, Mali en Pakistan waardevoller dan de veiligheid van het volk. Het wordt dus tijd dat de burgers in het westen verantwoordelijkheid nemen en hun veiligheden niet als fiches laat vergokken. De media schets de burgers vaak helaas een misleidend beeld voor, en negeert de oorzaken. Zolang de oorzaken niet worden aangepakt blijft het natuurlijk dweilen met de kraan open. Het westen wil ten alle kosten, haar mondiale politieke en economische macht en invloed op blijven dringen.Er wordt in de media beweerd dat de Moslims die naar Syri\u00eb vertrekken een gevaar kunnen vormen voor Nederland, en er zou angst heersen voor mogelijke aanslagen in Nederland bij eventuele terugkomst. Maar het tegendeel is juist waar. Wanneer het westen de Moslims blijft tegen houden en het hen moeilijk wordt gemaakt om naar Syri\u00eb en andere Islamitische landen te vertrekken, waarzij zich bij de Mujahideen aan wensen en kunnen sluiten, dan k\u00e1n het ervoor zorgen dat bepaalde ijverige Moslims -met een knagend geweten- aanslagen zullen plegen op westerse bodem.Dus wij adviseren de Nederlandse en andere westerse regeringen om geen obstakel te vormen op het pad van Moslims die wensen te vertrekken naar brandhaarden waar hun hulp hard nodig is. Met dat gezegd te hebben, roepen wij verder niemand op aanslagen te plegen op westerse bodem, wij adviseren en roepen hen daarentegen op om te vertrekken naar Islamitische landen waar zij kunnen participeren aan de Jihaad, Syri\u00eb heeft hen hard nodig. Indien het werkelijk hun geweten is dat hen drijft tot zulke aanslagen. Als Tamerlan en Dzokhar naar Syri\u00eb waren vertrokken dan hadden de Boston marathon aanslagen niet plaats gevonden. Als de daders van de moord op Lee Rigby naar Syri\u00eb waren vertrokken, dan zouden de Britten niet in deze ellende en angst hoeven leven.Het probleem is echter dat het de Moslims aan alle kanten onmogelijk wordt gemaakt om henzelf aan te sluiten bij de Jihaad in het buitenland, dus dan moet men niet verbaasd opkijken als bepaalde Moslims extremere maatregelen nemen. Een kat in het nauw maakt immers rare sprongen. Maar wij roepen verder niemand op om zulke aanslagen te plegen in het westen, noch delen wij deze strategie. Indien wij hadden gewild zouden wij aanslagen kunnen hebben gepleegd in Nederland of elk ander westers land, maar wij delen deze strategie niet. Daarom zijn wij ook naar Syri\u00eb vertrokken; daar waar wij op een Islamitisch legitieme wijze kunnen strijden tegen onrecht.'Vraag: Jordi is al enkele weken terug in Nederland? Waarom is hij vertrokken? De bron van de Volkskrant in Syri\u00eb meldde dat strijders doorgaan een jaar moeten blijven, voordat ze op verlof mogen en hun familie kunnen zien. Ze worden ook eerst gecheckt of ze betrouwbaar zijn en geen tactische informatie gaan lekken. Klopt dit? Zijn er omstandigheden dat strijders makkelijker kunnen vertrekken? Kunnen jullie weg wanneer jullie willen? Zij jullie paspoorten ingenomen?'Antwoord:'Jordi is \u00e9\u00e9n van de broeders die naar Syri\u00eb was vertrokken voor vrijwilligerswerk aan de grens van Syri\u00eb. Hij is verder op geen enkele wijze betrokken geweest bij de gewapende strijd, en degenen die hem ook goed kennen weten dat hij hier de persoon niet voor is.Ik heb nooit gehoord over dit contract van een jaar of van verlof. Is er ook vakantiegeld? Dan horen wij het graag. Men moet natuurlijk wel beseffen dat het hier geen speeltuin is. Het zijn goed georganiseerde strijdgroepen die jarenlange ervaring hebben in de Jihaad. En men onderschat hoeveel de Mujahideen investeren in veiligheid. Een mol van de inlichtingendienst is bijvoorbeeld zo te spotten. En in Nederland hebben wij al meerdere mollen ontmaskert met simpele trucjes. Laat staan mensen die dus jarenlange ervaringen hebben in de Jihaad. Zij weten heel goed wat ze doen, ze hebben een lange termijn visie; ideologisch en strategisch staan zij heel sterk. Dit is tevens het voordeel van de Islamitische strijdgroepen en de zwakte die seculiere strijdgroepen vertonen.De Islamitische strijdgroepen denken niet alleen aan henzelf en Syri\u00eb. Nee, wanneer het land bevrijdt wordt van Bashar dan zullen ze hun Palestijnse broeders te hulp schieten. Voor de Palestijnen in Gaza is het slechts wachten op de volgende brute bommenregen van Isra\u00ebl. En het kan ook niet zo zijn dat hun land nu al bijna een eeuw bezet wordt, en er nederzetting op nederzetting gebouwd blijft worden, zonder dat de Moslims hier een halt toe roepen. De Islamitsche strijdgroepen beseffen zich ook dat Isra\u00ebl waarschijnlijk militair zal ingrijpen in Syri\u00eb wanneer Bashar valt, dit heeft Isra\u00ebl ook al aangegeven; alsof de Syri\u00ebrs niet genoeg hebben geleden onder de bommenregen van Bashar. FSA heeft deze lange termijn visie niet, en leeft in de waan dat het westen hen oprecht zal helpen.Wij hebben niet van paspoorten gehoord die afgepakt zouden worden, maar het kan wellicht zijn dat er voor gekozen wordt om een paspoort in te nemen als er aanwijzingen zijn, en het niet vertrouwd wordt. Maar dit is slechts pure speculatie, van ons zijn er in ieder geval geen paspoorten afgepakt.'Vraag: 'Hoe lang zijn jullie van plan te blijven? Tot het bittere einde? En wanneer is dat einde? Als de groepering waarbij jullie zijn aangesloten de overhand heeft? Of als Assad is verslagen?'Antwoord:Wij zijn ervan overtuigd en ervan bewust dat het na de val van Bashar pas echt gaat beginnen. Want de Mujahideen die hun levens hier opgeofferd hebben zullen niets anders accepteren dan de Sharia, die er ongetwijfeld zal komen. De Moslims hebben de fout vaak genoeg gemaakt waarbij ze een onrechtvaardige tiran vervangen met een andere onrechtvaardige tiran. Sinds het verzet tegen het kolonialisme maken de Moslims deze fout. En wij realiseren ons dat dit komt omdat wij met andere systemen regeren dan die van Allah, deze gebrekkige menselijke systemen kunnen niet op tegen de Sharia. Het opent de deuren voor corrupte tirannen en verraderlijke partijen die slechts uit zijn op macht. En dit hebben wij in Afghanistan en Iraq gezien, kijk hoe corrupt en tiranniek de ge\u00efnstalleerde democratische regimes zijn. Karzai heeft het land letterlijk leeggeplunderd, Maliki heeft het volk onderdrukt en vervolgd. Wat voor nut had het om de ene tiran Saddam, te vervangen met de andere tiran Maliki? Bedrieglijke cosmetische veranderingen zijn de Moslims zat geworden.Maar wij weten goed dat het westen al haar geld zal spenderen, elk complot uit de kast zal halen en elke manschap bij elkaar zal trommelen om de Moslims en Mujahideen te bestrijden in Syri\u00eb die de Sharia verkiezen boven de democratie, en deze in hun steden en dorpen implementeren. Dit hebben wij herhaaldelijk gezien, hetzij in Afghanistan, Yemen, Waziristan, Somali\u00eb en in Mali. Dus wij verwachten dat dit conflict ook naar Syri\u00eb zal komen na de val van Bashar. Wij hebben al verschillende geluiden gehoord in de media dat Amerika bezig is met het trainen en bewapenen van zogenaamde gematigde seculiere milities die tegen de Mujahideen opgestookt worden, om hun politieke invloed in Syri\u00eb te kunnen bedwingen. Wij hebben ook al gehoord dat Isra\u00ebl van plan is om militair in te grijpen in Syri\u00eb wanneer Bashar valt. Maar wij vrezen hen niet, Allah zal hun complotten verijdelen zoals Hij de talloze andere complotten tegen de Moslim Ummah heeft verijdelt.Wij weten ook uit de Profetische overleveringen dat het centrum van de grote Armageddon (de 3e wereldoorlog) in Syri\u00eb en omringende landen zal plaats vinden. De Christenen en Joden zijn hier ook van overtuigd. De Zionistische nemen hier ook de nodige voorbereidingen voor, dan kan het niet zo zijn dat wij Moslims slapen. Als Moslim wil je meedingen in dit grote evenement want er ligt een grote beloning voor het oprapen, je strijd immers in de rangen van de Profeet Jezus (Isaa) tegen de Antichrist (Dajjaal). Wij zien de Arabische lente ook als een voorteken van deze grote gebeurtenis. Met als piek de opstand in Syri\u00eb. Het is ongekend in de geschiedenis van de mensheid dat vier tirannen halsoverkop in minder dan een jaar tijd omver worden gegooid. Dit is niet zomaar een gebeurtenis, mensen moeten dit niet aan hun ogen voorbij laten gaan alsof het niets is. Dit is een bijzondere overwinning voor de Ummah en een unieke kans om onze landen te genezen. Deze kans moeten de Moslims niet laten glippen, en dit is wat wij ook in onze achterhoofd houden in Syri\u00eb.Als we slechts kijken naar de opstand in Syri\u00eb dan is deze legendarisch. Meer dan 20% van het volk is hier opgestaan in de demonstraties, dit getal is groter dan in de andere Arabische landen, het is zelfs groter dan de revoluties in Rusland en Frankrijk in het verleden. De opstand in Syri\u00eb is relatief gezien dus de grootste opstand in mensengeschiedenis, het is een historische opstand. En ga na dat de Syri\u00ebrs afscheid namen van hun familieleden bij het vertrekken naar een demonstratie, omdat je leven niet zeker was.Ondanks dat de demonstraties werden beantwoord met massale afslachtingen bleven de Syri\u00ebrs hun stem verheffen, dit is een heldhaftig volk. En ondanks deze afslachtingen is dit \u00e9\u00e9n van de grootste opstanden ooit. Het Syrische regime beweerde dat deze opstandelingen bestond uit omgekochte individuen vanuit het buitenland. Vertel ons; welk verstand accepteert het dat meer dan 20% van de bevolking omgekocht werd?Ten tweede, welk verstand accepteert het dat iemand zich laat omkopen voor enkele dollars terwijl dit zijn leven kan kosten? En zo werd en wordt er meer belachelijke propaganda verspreid door het Syrische regime. Welke de media in het westen helaas ook heeft lopen na-papegaaien, en nu nog steeds loopt te verspreiden. Hoe kunnen de woorden van deze bloeddorstige brute tiran serieus genomen worden? Dat is werkelijk onbegrijpelijk.Men wil de oorlog in Syri\u00eb als een sektarische oorlog bestempelen, dit klopt aan de ene kant niet, en aan de andere kant weer wel. Het volk in Syri\u00eb heeft de wapens niet opgepakt omdat zij wat tegen de extreme Alawitische sekte hebben die over hun regeert, zij zijn ook niet in opstand gekomen tegen deze sekte omdat zij wat tegen hun hebben. Nee, zij zijn in opstand gekomen omdat deze minderheidssekte al decennia met brute onrecht over hun regeert. Kijk naar de vader van Bashar, Haafidh Al-Assad die ook tientallen duizenden burgers heeft uitgemoord in de jaren tachtig. De Moslims hebben de wapens dus opgepakt om henzelf te verdedigen tegen deze brute genocide, en niet zozeer omdat zij wat tegen de minderheidssekte hebben van Bashar. Maar aan de andere kant is het wel een sektarische oorlog omdat de loyale Shia van Iran en Hezbollah, in samenwerking met de minderheidssekte van Bashar, met een sektarisch motief strijden tegen het volk. Het Syrische regime welke de opstanden in Syri\u00eb als een complot van buitenaf bestempelde, stond bijvoorbeeld wel volledig achter de opstanden in Bahrain. Waarom? Omdat het toen om hun eigen loyale Shietische achterban ging die daar op waren gestaan in demonstraties tegen de overheid. Dit regime van Bashar koestert dus inderdaad sektarische motieven en heeft een sektarische loyaliteit. De Mujahideen vechten echter voor de rechten en de verdediging van het Syrische volk, meer en minder niet.De Alawieten regeren sinds de jaren zestig over de Moslims in Syri\u00eb, en Haafidh Al-Assad werd in het begin zelfs onthaald als leider. Totdat deze sekte haar bloeddorstige tanden liet ziet. En men zou zich ook moeten afvragen hoe het komt dat deze extreme minderheidssekte, van 13% onder de bevolking, exclusief regeert over de resterende 87% procent van de bevolking? De Moslims moeten wakker worden en leren van deze geschiedenis. Ze moeten zich niet weer laten paaien door valse beloftes. Kijk hoe de Islamitische partijen -waar de Moslims massaal op hebben gestemd in de Arabische Lente- hen allemaal de Sharia beloofden. Waar zijn al deze beloften nu gebleven?'Vraag: 'Hoe verwerken jullie wat je allemaal meemaakt op het slagveld. De beelden die ik hier zie op televisie zijn gruwelijk, evenals die op de site Bilad al Shaam. Hebben jullie psychische bijstand? Zijn jullie niet bang om dood te gaan?'Antwoord:'Het klinkt misschien vreemd maar ik heb hier nog nooit iemand meegemaakt die het er moeilijk mee heeft gehad nadat hij soldaten van Bashar heeft gedood of lijken van het leger heeft gezien. Sterker nog, de broeders die de gunst hebben gekregen om een soldaat van Bashar te doden, hebben nu eindelijk rust in hun harten gekregen. Het is vanwege de onrust in onze harten dat wij hierheen zijn gekomen, het volk beschermen tegen deze moorddadige soldaten en de onschuldige slachtoffers wreken schenkt een grote voldoening. Je staat niet meer machteloos toe kijken, je kunt er daarentegen eindelijk wat aan doen. Ik denk eerder dat de Moslims in het westen, die machteloos moeten toekijken, psychische bijstand nodig hebben. Wij hebben dat van dichtbij gezien, en veel Moslims getuigen hier ook van. Maar het is alles behalve een belediging naar de Moslims toe in het westen, het bewijst juist dat zij een sterk geweten en een groot empathisch hart hebben.Als je kijkt naar de aanslagen die gepleegd worden in het westen dan zie je ook dat machtenloosheid de daders hiertoe heeft gedreven. De Jihaad in Syri\u00eb werkt wat dat betreft heel erg therapeutisch moeten we bekennen. Het klinkt misschien hard, maar het wreken van de duizenden kinderen die hier zijn afgeslacht geeft een enorme voldoening. Bovendien weet je ook dat een soldaat minder hoogstwaarschijnlijk ook een onschuldige slachtoffer minder betekent. Dit is de enige manier waarop deze moordmilities gestopt kunnen worden en we de onschuldige burgers kunnen beschermen. Enkele broeders uit Nederland hebben bijvoorbeeld twee Syrische soldaten gevangen genomen en ondervraagt, toen we hen vroegen of ze ook vrouwen hebben verkracht, bekende \u00e9\u00e9n van hen meer dan zeven vrouwen te hebben verkracht. Wat voor medelijden kun je hebben met zo een beest?Je zult denk ik nooit horen over een Mujahid die aan psychische stoornissen leidt. Want een Mujahid vecht voor een nobel en rechtvaardig doel. Aan de andere kant horen wij heel vaak over soldaten uit westerse troepen die aan allerlei psychische stoornissen lijden. Het aantal zelfmoorden onder de Amerikaanse soldaten is nog hoger dan het aantal Amerikaanse soldaten die in strijd worden gedood. Dit zegt denk ik wel genoeg. Het komt door het feit dat zij een onrechtvaardige oorlog voeren, onschuldige mensen onderdrukken en vervolgen, en dit teert het geweten en verstandelijk welzijn van een mens weg. Maar als je voor een nobel en rechtvaardig doel vecht heb je hier geen last van.De krankzinnige misdaden van de Amerikaanse soldaten is niemand ontgaan; het verkrachten van vrouwen en kinderen (zelfs hun eigen vrouwelijke collega's moeten het ongelden), urineren op lijken, het martelen van gevangenen, het mishandelen van dieren, enzovoorts. En we zijn de doorgedraaide sergeant Robert Bales niet vergeten die 16 Afghaanse burgers, inclusief vrouwen en kinderen, koelbloedig in hun slaap heeft vermoord. Deze misdaden zie je de Mujahideen niet plegen.Wij zijn helemaal geen fan van geweld, vechten en doden. Moslims zijn hele zachtmoedige mensen, maar wij beseffen ons ook goed dat we in een wereld leven waarin het soms helaas noodzakelijk is om geweld te gebruiken, en hier geen ontkomen aan is. Allah heeft ons ook duidelijk gemaakt in de Quran dat het vechten ons is voorgeschreven ondanks dat wij hier een hekel aan hebben; maar het kan zijn dat je een hekel hebt aan iets wat goed voor je is, en andersom iets lief hebt wat slecht voor je is. Dus wij vechten ondanks dat de mens, en vooral de vredelievende Moslim, een hekel heeft aan geweld. Simpelweg omdat wij inzien dat het noodzakelijk is. Een kind heeft ook een hekel aan het poetsen van zijn tanden elke dag, maar het is wel gezond en noodzakelijk. Zo zijn er wel meer dingen in het leven waar de mens een hekel aan heeft, maar dat betekend niet dat ze slecht voor hem zijn.Wij zijn verder niet bang voor de dood, integendeel wij zijn hier juist gekomen om voor een nobel doel te sterven. Je gaat toch een keer dood, dus dan zou het geweldig zijn als je voor een nobel doel sterft. Een Martelaar is eigenlijk een slechte vertaling van het Islamitische concept van een Shaheed. Want een Shaheed betekend letterlijk een Getuige. Waarom wordt een Martelaar een Getuige genoemd in de Islam? Omdat je er in daden, met jouw eigen ziel en leven, van getuigt dat het doel waarvoor je vecht zo nobel en verheven is dat het zelfs jouw geliefde leven waard is. Het leven is het meest kostbare en geliefde wat een mens bezit, en je getuigd dat het zelfs dit in waarde overtreft. En niet met woorden, maar dus met de daadwerkelijke opoffering van dit geliefde kostbare leven.'Vraag: 'En hoe kijken jullie aan tegen de waarschuwing van westerse inlichtingendiensten dat als jullie terugkeren jullie, getraind en mogelijk psychisch beschadigd, een gevaar zouden kunnen vormen voor de westerse samenleving?'Antwoord:'Nederland moet zich eerder zorgen maken over groeiende invloed en dreiging van extreem rechtse sentimenten, wie weet hoeveel racistische Breivik's en labiele Tristan's er zich onder het Nederlandse volk bevinden die op elk moment los zullen barsten. Het wordt tijd dat de Nederlandse inlichtingendienst haar aandacht gaat investeren in deze realistischere dreiging. Over ons hoeven zij zich geen zorgen te maken. Als wij aanslagen willen plegen in het westen dan zouden we niet naar Syri\u00eb zijn vertrokken. Extreem rechts is Nederland aan het kapen, Hitler ligt nog vers in het geheugen maar mensen lijken de geschiedenis snel te vergeten. Breivik heeft openlijk in zijn Manifesto aangegeven dat hij de ideologie van Wilders deelt en prijst. Maar Nederland is zo geobsedeerd door de Moslims dat zij blind is voor de werkelijke gevaren in het land.We zien dat men ook de meest belachelijke uitspraken maakt wanneer het over de Islam en Moslims gaat, we hebben bijvoorbeeld gezien hoe hard John Leerdam onderuit ging toen hij leugenachtig mee zat te zwetsen over een fictieve Moslim terrorist. Na dit schandelijke optreden is hij vernederd afgetreden. Hij dacht waarschijnlijk 'Het is een negatieve bericht over Moslims, dus laat ik er maar in mee gaan, dat is immers goed voor de stemmen en zetels.' En over de zogenaamde Sharia-driehoek zullen we maar zwijgen. Alle pijlen worden op de Moslims gericht, dit is een trend geworden waar zelfs politiek links in mee waait. Femke Halsema, die praktisch in de tweede kamer werd gestemd door de Moslims, voelde zich ook gedwongen om mee te gaan in het anti-Islamitische populisme en xenofobie, en stak daarom haar Moslimstemmer hard in de rug toen zij uithaalde naar de hoofddoek. Zoals we al zeiden, democratische partijen concurreren slechts om stemmen en macht, en maken allerlei beloften aan de stemmers om dit te verkrijgen. Het democratische systeem is niet voor Moslims weggelegd, partijen en leiders komen aan de macht middels concurrentie, en zijn daarbij bereid om valse beloften te maken.Leiderschap in de Sharia wordt echter op altru\u00efsme gebouwd.Kortgeleden nog heeft een Amerikaanse marinier bijvoorbeeld zes mensen doodgeschoten in Texas. Dus het lijkt mij dat Nederland eerder angstig dient te zijn voor haar soldaten die terugkeren uit Afghanistan. Zij zijn degene die psychisch beschadigd terug keren in de Nederlandse maatschappij. Omdat zoals ik al zei, ze niet vechten voor een rechtvaardig en nobel doel, integendeel tot Moslims.De Moslims zijn vredelievende mensen, onder de voorwaarde dat de andere partij ook in vrede met hen wenst te leven. Dus zolang de Moslims niet vervolgd en onderdrukt worden in Nederland heeft Nederland niets van de Moslims te vrezen. Hoe het terrorisme verder op te lossen is hebben we eerder al aangegeven, en dat wij deze strategie niet delen hebben wij ook al aangegeven. Het westen moet beseffen dat ze met haar buitenlands beleid, en aanvallen op de Islam en Moslims, ook tegen de schenen schopt van Moslims die niet praktiserend met hun geloofsovertuiging bezig zijn. Kijk naar Dzokhar Tsarnaev, hij stond niet bekend als een praktiserende Moslim onder zijn vrienden, maar desondanks heeft hij samen met zijn broer de Boston marathon aanslagen gepleegd. Dus de aanslagen in het westen hebben ook niets te maken met het extremisme of fundamentalisme.Maar wij zijn ook niet van plan om terug te keren naar Nederland, de bevrijding van Syri\u00eb duurt nog wel even. En de echte Mujahid die oprecht is zal Syri\u00eb nooit kunnen verlaten. Er zijn vele Profetische overleveringen die over de gunsten van As-Shaam en het strijden in dit gebied gaan. De Profeet Jezus zal ook nederdalen in Damascus Syri\u00eb, zoals bijna elke Moslim weet. In de Jihaad is het altijd zo dat er een groep als Martelaar sterft, een andere groep triomfeert, en het kan zijn dat er een groep is die uiteindelijk afhaakt. Als wij afhaken dan is al onze inzet en opofferingen voor niets geweest. Daarom is het ook ontzettend belangrijk om oprecht te zijn en je intenties te zuiveren in de Jihaad. De broeders uit Nederland en Belgi\u00eb voelen zich hier goed en willen niet terug. De grote Armageddon zal in dit gebied plaatsvinden, en als dat in de nabije toekomst is willen wij dat niet missen.Nederland moet consequent zijn. Als Nederland werkelijk zo een hekel heeft aan de Moslim minderheid en hen ziet als een dreiging, gooi die grenzen dan open en laat de Moslims zich bij ons aansluiten. Dan zijn jullie van hun af, en hier worden ze wel gewaardeerd. Zo wint iedereen.'Vraag: 'Wie betaalt jullie reizen naar Syri\u00eb en het verblijf daar? Hoe komen jullie aan geld?'Antwoord:'Het is niet zo moeilijk om aan geld te komen en om naar Syri\u00eb te reizen. De kosten voor een vliegticket, hotel en taxi is hooguit een paar honderd euro. Verder is het leven hier zeer goedkoop. Je komt hier makkelijk rond. Het leven voor ons is hier goedkoop, en de meeste broeders hebben ook aardig wat geld mee kunnen nemen. We krijgen daarbij ook nog een goed bedrag maandelijks waar je veel mee kunt in Syri\u00eb, en wanneer je meedoet aan een veldslag dan krijg je meestal een deel van de oorlogsbuit die gewonnen wordt. Maar voor de gemiddelde Syri\u00ebr die hier woont is het leven duur vanwege de oorlog. Primaire behoeftes zoals gasflessen en brandstof zijn zeer duur. Voor de oorlog koste \u00e9\u00e9n liter benzine hier 40 Lira, nu is dat 200 Lira. Een ramp dus voor de bevolking. Maar dit zijn offers die de Syri\u00ebrs bereid zijn te maken voor hun toekomst. Veel Syri\u00ebrs beseffen zich ook dat zij mede door hun schuld in deze situatie verzeild zijn geraakt, omdat zij stil zijn gebleven in 1982 toen de vader van Bashar, Haafidh Al-Assad meer dan 40.000 Moslims heeft afgeslacht in Hamma. Dit is iets wat wij herhaaldelijk hebben gehoord in de media voordat wij naar Syri\u00eb zijn vertrokken, en nu horen wij dat hier dus ook op straat.'Vraag: 'Sommige familieleden van jongens in Nederland vertelden mij dat zij 'na\u00efef' waren, alleen maar humanitaire hulp wilden bieden en erin zijn geluisd door ronselaars. 'Antwoord:'Het klopt niet dat jongeren in Nederland worden geronseld. Dit is het zoveelste sprookje. Hoe kun je er nu ingeluisd worden door ronselaars? Hoe ziet dat eruit? Wat hebben strijders aan jongemannen die eigenlijk niet willen vechten? Als het iemand is die deze jongens heeft geronseld dan is het wel het westen met haar barbaarse oorlogen in de Moslim landen. De beelden die wij jarenlang te zien kregen uit Iraq en Afghanistan is hetgeen wat verlangen naar de Jihaad in onze harten heeft geplant. En vele Moslims in het westen denken hier net zo over.De jongens waar de media over heeft gesproken uit Den Haag zitten bij ons en voelen zich uitstekend, zij willen zeker niet terug en voelen zich hier thuis zoals een vis in het water. Er zijn hier meerdere oudere broeders uit Nederland die goed voor de jongemannen zorgen, we zijn hier \u00e9\u00e9n grote familie. Tevens kloppen de cijfers in de media over de minderjarigen helemaal niet. Ik heb hier in heel Syri\u00eb misschien twee of drie minderjarigen uit Nederland geteld. En dat is dus rond de drie procent als de cijfers kloppen. De meeste jongens die hier zitten zijn tussen de 23 en 26 jaar.Er is nu aangifte gedaan tegen een aantal broeders in Nederland, onder druk van allerlei instanties. Zij willen de situatie natuurlijk misbruiken en garant staan voor nog een jaar subsidie. Maar het feit is dat deze jongens in Syri\u00eb niet eens vechten onder een terroristische organisatie, dus waar hebben we het eigenlijk over? En zelfs de AIVD heeft ontkent dat er sprake is geweest van ronselpraktijken.De zaak krijgt nu veel media aandacht, subsidie-stichtingen (wolven!), Kamerleden en de media maken hier handig misbruik van. Zij maken misbruik van de emoties van bezorgde moeders. Dat ze bezorg zijn is te begrijpen, elke moeder wil het warme bed en veilige thuis inruilen -voor haar kinderen- tegen de oorlog, het bloed en het geweld. Maar dat willen de Syrische moeders ook, het kan niet zo zijn dat de tranen van enkele moeders in Nederland zwaarder wegen dan de tranen van duizenden moeders in Syri\u00eb. En hoe meer de moeders in Nederland de situatie begrijpen hoe trotser ze op hun kinderen worden. Vandaar dat wij dit verduidelijkende interview ook wilden geven.En waar het in het begin ook schrikken was voor veel moeders, zijn bijna alle moeders nu trots op hun zonen. Of mogen onze moeders niet trots op ons zijn, en de moeders van de Nederlandse soldaten in Afghanistan wel? De strijd die wij voeren is legitiem en nobel, dus onze moeders hebben zelfs meer recht om trots op ons te zijn. Ik citeer een van onze moeders die zei: 'Op twee momenten in mijn leven ben ik super blij geweest, op het moment dat mijn zoon zijn baardje liet staan en toen ik hoorde dat hij in Syri\u00eb was.' Waarom horen wij deze geluiden niet in de media, waarom horen we alleen het verdriet van de moeders? Waar blijft de trots die de meeste moeders \u00f3\u00f3k voelen?Eenieder van ons hier zou heel graag nog \u00e9\u00e9n keer het voorhoofd van zijn moeder kussen, en haar nog \u00e9\u00e9n laatste keer omhelzen. Maar als iedereen bij zijn moeder blijft, wie staat er dan op om het bloed van onschuldigen te beschermen? Het westen? Indien de Syri\u00ebrs olie zouden bloeden dan was de hele wereld hiernaartoe gesneld, maar dit is niet het geval. Het is slechts bloed. De beloning voor de Jihaad is immens groot vanwege het feit dat je alles achterlaat; je ouders, je vrouw, je kinderen, je werk, studie, toekomst, vrienden, eigendommen, kortom alles. Of denkt men dat wij al deze zaken niet hadden in Nederland? Wij hebben dit allemaal achter gelaten met een reden, en niet omdat \u00e9\u00e9n of andere louche figuur ons heeft geronseld. Dit is een grote belediging, wij zijn verstandig en intelligent genoeg om onze eigen beslissingen te kunnen nemen. En het was zeker geen makkelijk beslissing, veel Moslims wensen dit pad ook te bewandelen, maar de drempel is ontzettend hoog.'Tweede ronde vragen:Vraag: 'Jullie schrijven over gewonde broeders die thuis moeten zitten en dan mediataken verrichten. Zijn er de afgelopen maanden veel Nederlandse jongens gewond geraakt? Hoe erg? Schotwonden, of erger?'Antwoord:'De afgelopen maanden zijn er inderdaad een paar broeders uit Nederland gewond geraakt, dit varieerde van kogelwonden tot aan bommenscherven. Gelukkig heeft Niemand ernstig letsel opgelopen, de broeders zijn nu allemaal genezen, op \u00e9\u00e9n broeder na. Wanneer je gewond raakt, heb je veel vrije tijd, daarom hebben de gewonde broeders meer tijd voor de overige taken.Er is hier een broeder uit Nederland tussen ons die twee kogels heeft gekregen in zijn arm, en daarna door zijn geweer. Zijn geweer was hierdoor kapot geraakt, hij kon dus niet meer schieten terwijl hij gewond was. En hij stond slechts 15 tot 20 meter van de vijand af. Hij keek de aasgierige soldaten van Bashar recht in de ogen. Gelukkig stond hij op een heuvel en kon hij zichzelf naar beneden laten rollen. Was het een open veld geweest, dan was hij nu hoogstwaarschijnlijk niet meer onder ons.'Vraag: 'Duidelijk hebben jullie gemaakt dat jullie de dood niet vrezen. Maar wat als de verwonding zo zwaar is dat bijvoorbeeld een been moet worden geamputeerd, of iemand verlamd raakt. Hoe wordt dat verwerkt?'Antwoord:'Wij zijn ons bewust van de risico's op zware letsel. Er bestaat ook een speciale smeekbede waarbij je Allah vraagt om bescherming tegen letsel in de Jihaad. Dit is een smeekbede die de broeders altijd proberen te verrichten voordat ze de vijand confronteren. Maar het oplopen van dit soort letsels behoort tot de grote opoffering die je moet overhebben voor de Jihaad. Het oplopen van zulk letsel brengt ook een grote beloning met zich mee, zo leren wij uit de biografie van de eerste vrome generatie dat Jaffar At-Tayyar (een neef van de Profeet) beloond werd in het Paradijs met twee vleugels, omdat hij zijn armen had verloren in een veldslag. Zelfs de Profeet, Vrede zij met hem, raakte verwond in zijn gezicht tijdens een veldslag. Dus dit is ook een onderdeel van de Jihaad. Wij weten ook uit de overleveringen dat alle zonden worden gewist bij de eerste druppel bloed die je laat vallen op het slagveld als Martelaar, dus je kijkt zelfs uit naar deze druppel.En dit soort lichamelijke pijn moet de mens ook relativeren, de pijn van een gewond hart doet veel meer pijn dan gewonde ledematen. Iedereen met een gebroken hart kan hiervan getuigen. Zo leren wij uit de overleveringen van de Profeet dat er een tijd zal komen dat woorden scherper zullen zijn dan zwaarden. De pijn die vele Moslims ervaren wanneer de Profeet wordt bespot doet veel meer pijn dan schotwonden. De pijn die vele Moslims ervaren bij het aanschouwen van de zware onderdrukking en vervolging, die vele broeders en zuster ondergaan, is ook veel pijnlijker.Wij geloven verder in de lotsbeschikking van Allah. Als Allah dit heeft bepaald dan zal niemand zich hier tegen kunnen beschermen, en als Allah je hiervoor beschermd dan zal niemand je wat kunnen aanrichten. Er zijn vele Moslims uit het verleden, hun hele leven bestond uit de Jihaad voeren, maar uiteindelijk stierven ze op hun sterfbed aan een natuurlijke dood. Ondanks dat ze ijverig op zoek waren naar het Martelaarschap in de Jihaad. Dus als Allah het wenst overkomt ons niets en zullen wij nog een lang leven leiden, ondanks dat wij hier op zoek zijn gekomen naar het Martelaarschap.Wij geloven dat de exacte dag en tijdstip waarop je zal sterven vast staat, hieraan kun je niets veranderen. Hoe veilig je ook maar probeert te leven of hoe gewaagd je dood ook mag tarten, je zultdat vastgestelde tijdstip niet kunnen vertragen noch verhaasten. Hoe vaak horen wij over mislukte zelfmoordpogingen, een mens denkt dan het lot in eigen handen te kunnen nemen, maar dit is slechts een illusie. Het komt zelfs voor dat een persoon zijn eigen zelfmoord heeft geplant, maar deze persoon sterft vervolgens een natuurlijke dood voordat hij die geplande zelfmoord kon plegen.Wij gaan allemaal dood, hoe dan ook, maar als ik mijn dood mocht kiezen dan sterf liever voor een nobel en verheven doel in Syri\u00eb, dan in Nederland sterven zonder noemenswaardig doel.'Vraag: 'De strijd zelf. Na 6 weken mogen de nieuwelingen gaan strijden, schrijven jullie. Kan je zo'n ervaring beschrijven. Hoe is dat de eerste keer? En hoe als je meer gevorderd bent? Vliegen de kogels om de oren? Hebben jullie wel eens oog in oog met de vijand gestaan? Is het dan: snel schieten, want anders ben je zelf de klos? Hebben de Nederlanders al veel vijanden gedood? Hoeveel? Wordt daar onderling over opgeschept? Worden scalpen geteld?'Antwoord: 'De eerste keer dat we hebben gestreden was een ervaring die we nooit meer zullen vergeten. Waar je in Nederland alleen maar van hebt kunnen dromen wordt daadwerkelijke realiteit. Hetgeen je voorheen slechts in de verhalen over de Jihaad in Afghanistan tegen de Russen las, in de boeken van Abdullah Azzam , maak je nu zelf mee! De spanning is dan natuurlijk zwaar te voelen. Je beseft dat het zomaar je laatste moment in het leven kan zijn. Hoe zal het eruitzien wanneer jouw ziel haar lichaam verlaat? Wat zal je tegenkomen in het Hiernamaals? Hoe zullen de Engelen eruit zien? Zal ik geaccepteerd worden als Martelaar? Je betrapt jezelf er dan op dat je van top tot teen naar jouw vrienden kijkt, met de gedachte dat je ze wellicht niet meer tegen zal komen. Dit is echt een gevoel dat niet te omschrijven is. Je omhelst elkaar van te voren en vraagt elkaar om vergiffenis..Er is een stilte voor de storm, de adrenaline raast door je lichaam, en daarop breekt plots het moment aan waar je vol spanning op wacht. Je kunt het vergelijken met oudejaarsavond; exclusief de adrenaline en het levensgevaar dat op de loer ligt. Er is een stilte voor de storm, en plotseling hoor je het vuurwerk overal om je heen. Maar op oudejaarsavond kun je dit exacte moment anticiperen, hier heb je die luxe vaak niet. Het gebeurt niet op afspraak. We houden ons stil (want de vijand mag ons niet horen uiteraard) en wanneer het startsein wordt gegeven begint het hevige geknal.We vallen ook bijna altijd in het donker aan, wij worden genoodzaakt om van dit strategische voordeel gebruik te maken omdat de vijand een te sterk arsenaal heeft voor een confrontatie op klaarlichte dag. En wij maken strategisch gebruik van het feit dat zij niet durven te strijden in het donker, en gebruiken de nacht als camouflage. Zij durven ook slechts van een lange afstand te vechten met hun sterke arsenaal. Maar hoe dichter je bij de vijand nadert, hoe minder bruikbaar dit sterke arsenaal voor hen wordt. Aan een tank heb je bijvoorbeeld niet veel wanneer de tegenstander zich te dichtbij bevindt. We zien ook dat Amerika en het westen te laf is voor een close-range confrontatie op de grond, en slechts onschuldige burgers vanuit de lucht durft te bombarderen. De Mujahid daarentegen marcheert onbevreesd naar de vijand toe op de grond, en schuwt deze confrontatie niet. Dit is het verschil tussen de Mujahideen die voor een nobel doel strijden en er bereid zijn voor te sterven, en soldaten van een tirannieke regime die onrecht begaan tegen het volk.Wij hebben de mindere wapens, en zijn zelf ook altijd in de minderheid, we hebben verder geen luchtmacht en geen krachtige artillerie zoals zij die hebben. En ondanks deze vele materialistische gebreken en nadelen vrezen zij ons op het slagveld, in plaats van andersom! Dit komt omdat wij vechten voor een nobel en rechtvaardig doel, en omdat God de Almachtige onze Bondgenoot is. Ende overwinning zal zeker komen, hoe dan ook, vroeg of laat, met ons of zonder ons.We hebben echt meegemaakt dat de kogels je om de oren vliegen. Dat je kogels hoort fluiten, en een paar meter van je voeten neervallen. Een broeder uit Nederland heeft zelfs een kogel door zijn haren gekregen! Een andere broeder door zijn amaamah (tulband). Dit zijn pas souvenirtjes die nog vele herinneringen zullen op doen waaien, moge deze tulband voor ons getuigen op Het Dag des Oordeels. Dit soort acties zal je dus nooit van je leven mee maken in Nederland luilekkerland.Wanneer je de tweede veldslag levert is de spanning minder geworden en je voelt al snel dat je met de tijd meer ervaring begint te krijgen. Je kan natuurlijk zoveel trainen als je wil, maar je leert het echte werk pas in de veldslagen zelf. Net als voetbal, je kan wel veel trainen maar je leert pas goed voetballen in de sterke kwaliteitswedstrijden. Zowel oefening als ervaring baren kunst.Sommige broeders hebben de gunst gehad om soldaten te doden. Dit is dus een soldaat die je met jouw eigen ogen ziet neervallen nadat je hem hebt getroffen. Verder is het vaak zo chaotisch in de hitte van de strijd, dat het moeilijk te weten is of je iemand met zekerheid hebt geraakt.Er was een broeder onder ons die tijdens een veldslag met een zware machinegeweer enkele soldaten had gedood. Bij terugkomst heeft hij het er bewust niet over gehad. Totdat we het een paar dagen later van andere broeders hebben gehoord. Hijzelf wenste zijn daden zuiver houden. In de Islaam is het namelijk niet toegestaan om onderling op te scheppen over de goede daden. Sterker nog, wanneer je dit doet zullen jouw goede daden vruchteloos worden, omdat je het niet slechts voor Allah hebt gedaan. Het is zelfs overgeleverd dat het verrichten van goede daden om door anderen geprezen te worden, een kleine vorm van polythe\u00efsme is (die je niet ongelovig maakt).Er is ook overgeleverd dat een Mujahid, die slechts voor roem en aanzien heeft gestreden, ook \u00e9\u00e9n van de eerste mensen zal zijn die in de Hel terecht zal komen. Wij vragen Allah om ons hiertegen te beschermen. Net als bij het geven van liefdadigheid of andere vrijwillige aanbiddingen het niet goed is om hierover op te scheppen, zo is dat ook in het geval van de Jihaad. Daarom herinneren wij onszelf en andere strijders er altijd aan om de intenties te zuiveren. De Mujahideen die hun gezichten bedekken, om hun anonimiteit te bewaren, doen dit ook niet slechts vanwege veiligheidsredenen. Zij willen hun daden ook zuiver en alleen voor Allah houden.Het is tegenwoordig trouwens niet zo moeilijk om de Jihaad zuiver en alleen voor Allah te houden, want in de publieke opinie wordt er vaak toch neergekeken op de Mujahideen en de Jihaad. Je wordt in veel gevallen ook niet omarmt als held, integendeel je wordt besmeurd en vervolgd. Dit is een Goddelijke wijsheid, want het zorgt ervoor dat Moslims slechts en alleen strijden omwille van Allah en niet omwille van roem en aanzien, want ze worden toch niet als helden gezien en aangemoedigd. Dit beseften wij ons ook toen wij uit Nederland waren vertrokken. Met name in het westen of landen die ver van de oorlog staan is dit het geval, maar de slachtoffers hier in Syri\u00eb bijvoorbeeld zien de Mujahideen wel als helden. Dus het is van belang dat wij onze intenties zuiver proberen te houden.'Vraag: 'Bij welke slag zijn Mourad en Yasin omgekomen? Beiden tijdens hetzelfde gevecht? Zijn ze ter plekke begraven, of mee naar de thuisbasis genomen en met een plechtige ceremonie begraven?'Antwoord: 'Ja zij zijn in dezelfde veldslag omgekomen. Yasin een paar dagen later dan Mourad. Het betrof een grote legerbasis die we hadden overgenomen. Men spreekt hier zelfs over de grootsteoverwinning in heel Syri\u00eb. We hebben 27 ondergrondse bunkers vol met wapens en munitie als oorlogsbuit genomen. En dan hebben we het slechts alleen over de ondergrondse depots. Heel veel broeders uit Nederland en Belgi\u00eb hebben ook de grote eer gehad om in deze operatie te participeren. We hadden deze basis binnen twee dagen overgenomen, Mourad was op de tweede dag omgekomen. Enkele dagen later toen we op onze thuisbasis waren, zagen we een broeder in de ochtend binnen stormen. We moesten ons voorbereiden op een nieuwe slag. De vijand had namelijk een konvooi gestuurd en wilde een poging wagen om de legerbasis te heroveren. En in deze tweede slag was Yasin omgekomen. Ze zijn op dezelfde begraafplaats vlak bij onze thuis begraven. Je eigen vrienden begraven met wie je jarenlang bent omgegaan is heel aangrijpend en emotioneel. Maar dit zijn de nobele opofferingen in de Jihaad die gemaakt moeten worden. Moge Allah hun accepteren.'Vraag: 'Over de voorbereiding voor het vertrek naar Syri\u00eb. Velen van jullie hebben een strategisch en tactisch curriculum gevolgd. Wat is dat precies? Gaat dat via internet? Kan iedereen dat zomaar vinden, of worden die lessen onderling verspreid? De fysieke voorbereidingen, wat houden die in? Lopen in het bos, extra bezoeken aan de sportschool? Groepstrainingen in het bos, of een park?'Antwoord:'Het is verplicht voor een Moslim om gezond te leven en jezelf fysiek ook voor te bereiden. En dit, zelfs in tijden wanneer de individuele Jihaad niet verplicht is voor de Moslims. Laat staan wanneer het verplicht is voor de Moslims. Als Moslim weet je dat jij veel vijanden hebt, die op elk moment kunnen toeslaan, dus hierop voorbereiden is verplicht. Want wanneer dit gebeurt, moeten Moslims in staat zijn om henzelf hier tegen te verdedigen en de zwakken te beschermen.Kijk naar de machteloze Rohingya Moslim minderheid in Burma, en hoe de Boeddhisten hun genadeloos vervolgen zonder dat zij henzelf hiertegen kunnen weren. Dit kan elke Moslim gemeenschap overkomen, ook in het westen. Het is de Bosni\u00ebrs ook overkomen, die eeuwenlang in vrede samen leefden met de Servi\u00ebrs, dus die vlam kan elk moment in de pan slaan. De Moslims moeten dus niet na\u00efef zijn, en henzelf hierop voorbereiden zodat zij zich kunnen verdedigen mocht dit gebeuren. Vervolging begint altijd met vijandige woorden, dit hebben we ook gezien met de Jodenvervolging. En hetgeen je als Moslim hoort in het westen aan vijandige geluiden voorspelt niets goeds. Zo krijgt Wilders gewoon podium in het politieke arena om de meest racistische uitspraken te maken. Wij adviseren de Moslims daarom ook aan om serieus na te denken over immigreren.De lessen worden onderling verspreid inderdaad, maar ook zelfstandig opgezocht. Denk aan de 48 Laws of Power van Robert Greene, of The 36 Stratagems of War bijvoorbeeld. Velen weten bijvoorbeeld niet dat er ook predikers tussen de Nederlandse Mujahideen in Syri\u00eb zitten. Zij waren in Nederland ook niet bekend omdat ze zichzelf niet overdreven vertoonden en opzoek waren naar roem en aandacht, integendeel tot sommige subsidie-predikers. Bij hen konden we dus ook voor vragen terecht, en meestal wisten ze hier wel een antwoord op. En anders stelde ze de vraag voor aan geleerden in het buitenland. Ze geven hier soms dus ook lessen aan de broeders uit Nederland.Veruit de meeste broeders hebben fysieke trainingen gehad in Nederland. Zo is er bijvoorbeeld een hele vriendengroep hiernaartoe vertrokken, die allemaal aan vechttrainingen deden. Dit zagen wij trouwens ook als een verplichting, en we motiveerden elkaar om de trainingen serieus te nemen. Verder klopt het ook dat sommige broeders gingen lopen voor de conditie. Groepstrainingen in bossen of trainingen in de Ardennen deden we niet. Je moet het de veiligheidsdiensten natuurlijk niet makkelijk maken. Als we dit deden, dan in een groepje van twee of zelfs individueel.'Vraag: 'Over de vrouwen. Ze vechten niet, melden jullie. Ze wonen samen met hun mannen. Wonen de stelletjes bij elkaar in een groot huis, of hebben ze aparte woningen? Hoe brengen de vrouwen de dag door?'Antwoord: 'Ja de stelletjes wonen bij elkaar in een normaal appartement. Deze hebben ze gratis gekregen van de Syri\u00ebrs. Ze hoeven dus niet te huren, het Syrische volk is echt heel gastvrij. Ze delen zo de laatste lira met je. Ze gaan bij de andere zusters op bezoek, ze koken, doen het huishouden enz. In grote lijnen net als hoe ze de dag in Nederland doorbrachten eigenlijk. Alleen het verschil tussen hier en daar, is dat het hier wordt beloond als de grote Jihaad. Zelfs het slapen en het eten van de Mujahid worden beloond, laat staan het vechten zelf. Daarom zeggen wij ook dat de Jihaad ons niet nodig heeft, maar dat wij de Jihaad zelf nodig hebben. Het is een goudmijn voor de Moslim.'Vraag: 'Ze vechten niet. Maar er zijn toch wel vrouwen die meestrijden? Gisteren was er het nieuws van een bekeerlinge uit de VS, de 33-jarige Nicole Mansfield, die aan de zijde van de opstandelingen meevocht en is gesneuveld in de provincie Idlib. Eerder zag ik een reportage op tv van een moslima uit de VS die ook zou strijden. En gisteren sprak ik een vluchteling, een Syrische Koerd uit Aleppo, die beelden toonde en vertelde over Koerdische vrouwen die massaal aan het trainen waren voor de strijd. Geldt het niet-vechten alleen voor Europese moslima's?'Antwoord: 'Ik ben ervan overtuigd dat vrouwen over het algemeen niet meevechten in Syri\u00eb, maar het kan misschien zo zijn dat een enkeling toch mee strijdt. Deze vrouwen zal je dan ook bij FSA vinden, maar de foto's en video's op internet van vrouwen die vechten zijn meestal slechts voor show en propaganda. Deze bekeerlinge uit de VS kan best op het slagveld zijn gesneuveld, maar dit hoeft niet te betekenen dat ze meevocht. Wellicht verzorgde zij de gewonden, of hielp zij met andere taken. Het is niet dat de vrouw geen rol heeft op het slagveld, maar dit zal je toch eerder zien in de vorm van andere taken dan de gewapende strijd zelf. Alhoewel zij net zo goed wordt beloond.Wat betreft de Koerden, dat zal zonder twijfel de PKK zijn. Die hebben een lange traditie van vrouwelijke strijders, dit zal je ook zien in de berggebieden van Noord-Iraq. Maar dit is meer een symbolische traditie, ter nagedachtenis van de strijd die ze hebben geleverd in de jaren 90, waarbij veel vrouwen van de PKK destijds ook aanslagen pleegden tegen het Turkse leger.De PKK staat over het algemeen ook achter het regime van Bashar, en verraden de Mujahideen. We hebben zelf meegemaakt dat een aantal PKK strijders zich hebben aangesloten bij het regime van Bashar. Dus dit zegt genoeg over hun verraderlijkheid. Maar zij stellen verder ook niet veel voor, ze worden door niemand serieus genomen. Zo stopt niemand bijvoorbeeld voor hun checkpoints.'Vraag: 'Jordi: Was hij de enige die zich beperkte tot vrijwilligerswerk aan de Syrische grens, of zijn er meer? Kan het zijn dat jullie dat zeggen om hem te beschermen voor de AIVD nu hij terug is in Nederland?'Antwoord: 'Nee, er zijn hier andere broeders die zich slechts hebben beperkt tot vrijwilligerswerk, maar veruit de meeste broeders zal je terugvinden op het slagveld. Maar dit loopt vaak in elkaar over, want als Mujahid vecht je niet alleen, je verleent ook humanitaire hulp.Het zou hebben gekund dat wij Jordi proberen te beschermen voor de AIVD, maar niemand van ons vecht in een terroristisch-gelabelde organisatie, dus er is eigenlijk ook geen reden om hem te beschermen. De Moslims zijn verder een open boek, wij maken duidelijk waarvoor en waarom wij vechten. We zijn niet zoals de crypto-Joden of de Shia sekte met hun taqiyyah (religieus bedrog). Wij zijn daarentegen transparant en vertellen iedereen duidelijk en eerlijk waar we voor staan.'Vraag: 'Ten slotte: geef wat details van het dagelijkse leven. Wat krijgen jullie te eten als je bij de plaatselijke bevolking aan tafel schuift. Zijn er favoriete gerechten? Missen jullie iets uit Holland, behalve jullie familie en vrienden?Antwoord:'De Syri\u00ebrs zijn heel trots op hun keuken, ze zijn ervan overtuigd dat zij de beste keuken hebben op de wereld. Het is inderdaad lekker, maar niet de beste keuken! Wanneer we bij hen over de vloer komen scheppen ze dus een beetje op over hun keuken. Wij pesten ze dan ook een beetje en beweren dat de Marokkaanse keuken beter is. En dan discussi\u00ebren wij hierover en proberen we elkaar te weerleggen. Totdat ze ons vragen om het dan maar eens te bewijzen in de keuken, dan staan we daar met mond vol tanden, want niemand van ons kan Marokkaanse gerechten koken.Het fruit is hier trouwens zeer goed en altijd vers. Ik heb bijvoorbeeld nog nooit in mijn leven zulke lekkere, verse kersen geproefd. We zijn deze week nog met een Syri\u00ebr naar zijn oogst gegaan, en dan plukken we gewoon de lekkerste pruimen uit zijn boom. Ondanks de crisis hier eten de Syri\u00ebrs goed en is er veel oogst. Sterker nog, een oude man vertelde ons dat de oogst nooit zo goed was geweest als nu tijdens de oorlog. De berichten in de media over hongersnood worden daarom ook overdreven, dit is wat het westen ook over landen zoals Somali\u00eb beweerde. Dit is onderdeel van een economisch machtsspel waarmee politieke en economische invloeden en belangen worden beoogt. We hebben bijvoorbeeld gezien hoe het IMF Joegoslavi\u00eb economisch heeft vernietigd. De Syri\u00ebrs hebben voldoende te eten en hebben ook voldoende kleding. Natuurlijk zullen er ook mensen zijn die weinig tot niets hebben, vooral in de vluchtelingenkampen, maar waar het om gaat is dat dit overdreven wordt. Wat Syri\u00eb nodig heeft is manschappen die bereid zijn hun levens op te offeren, om zo snel mogelijk een einde te kunnen maken aan de bloeddorstige genocide van Bashar.We zouden een moord kunnen plegen voor een patatje oorlog (ik hoop dat men de dubbele ironie ziet). Snoepgoed zoals drop, of een simpel broodje jong belegen Hollandse kaas missen we ook wel. En over zo een mochaccino ijskoffie van het benzinestation hoeven we al helemaal niet te beginnen. Maar toch missen wij het eten van onze moeders het meest.. Maar wij weten dat het paradijs eeuwig is, en dat het eten in deze wereld werkelijk niets is vergeleken met het eten in het paradijs. We wachten dus geduldig af en we hopen dat we geaccepteerd worden als Martelaren.'Vraag: 'De meesten, heb ik begrepen, zijn met weinig bagage van huis vertrokken. Kopen jullie daar kleding? Op de markt? In winkels? Welke? En de militaire uitrusting, ligt die op maat op jullie te wachten?'Antwoord: 'Het ligt eraan, sommige broeders hebben van alles uit Nederland meegenomen, en andere broeders hebben er bewust voor gekozen om hun kleding in Turkije te kopen. Je wil natuurlijk zo weinig mogelijk opvallen. Verder kun je hier ook wel kleding kopen, maar de keus en het voorraad is redelijk beperkt. De militaire uitrustingen krijgen we verder allemaal gratis, maar je kan er bijvoorbeeld voor kiezen om een tweede of derde outfit te kopen of laten maken. Alles is mogelijk.'",
      "time": "15 juni 2013, 06:03",
      "timeofday": "06:03",
      "title": "Lees hier de onverkorte versie van het interview met de Nederlandse jihadstrijders",
      "year": 2013
    },
    {
      "category": "Archief",
      "count": 59,
      "day": 15,
      "href": "http://www.volkskrant.nl/archief/onverantwoord-papier~a3459169/",
      "month": 6,
      "text": "Vol haat kijkt de indiaan naar de eindeloze rijen witte stammen die het ge\u00efmproviseerde dorp omsingelen. Met woeste gebaren en ontbloot bovenlijf rukt Mukkax\u00f3 Patax\u00f3 (45) jonge eucalyptusbomen uit de grond. 'Waar eucalyptus wordt geplant, houdt al het andere leven op', zegt hij. 'Wij wonen in een groene woestijn. Mensen in Europa denken dat ze duurzaam papier kopen, maar ze hebben geen idee wat deze plantages hier aanrichten.'Samen met zo'n zeventig inheemse families heeft Mukkax\u00f3 honderden hectare eucalyptusbos gekraakt in het zuiden van de Braziliaanse deelstaat Bah\u00eda. Van de gekapte bomen bouwen ze hutten, de stronken steken ze in brand om de aarde weer vruchtbaar te maken. Hij trekt een laatste boom uit de grond, veegt het zweet van zijn voorhoofd en zet zijn blauw-gele verentooi recht. 'Ze hebben ons land ingepikt, vervuilen het met hun landbouwgif en zuigen al het water uit de grond.'De eucalyptusbossen in het noordoostelijke Bah\u00eda zijn van Veracel, een joint venture van het Zweeds-Finse bedrijf Stora Enso, 's werelds grootste papierproducent, en het Braziliaanse Fibria, marktleider in de productie van gebleekte eucalyptuspulp. De afgelopen dertig jaar is de papierconsumptie wereldwijd met bijna de helft toegenomen. Om te voorkomen dat de groeiende vraag een einde maakt aan de natuurbossen maken papierbedrijven steeds meer gebruik van eucalyptusplantages.Nederlandse marktVeracel bezit 211 duizend hectare in het zuiden van Bah\u00eda en onderhandelt over toestemming om dit aantal te verdubbelen. De plantage is goed voor de productie van ruim een miljoen ton cellulose per jaar. Het merendeel daarvan wordt in Europa verwerkt tot verpakkingsmateriaal, printpapier of tijdschriften voor onder meer de Nederlandse markt. Het papier afkomstig van de Veracelbomen draagt het FSC-keurmerk. Dat moet de consument garanderen dat het product zowel ecologisch als sociaal verantwoord is.Maar de lokale bevolking zet grote vraagtekens bij de duurzaamheid van de plantages. Hun leven is er niet beter op geworden sinds de komst van Veracel. Boeren klagen dat er te weinig land is en dat de beloofde werkgelegenheid is uitgebleven. De levenskosten rijzen de pan uit, omdat voedsel, eerder regionaal verbouwd, nu veelal uit andere deelstaten moet komen.Om zes uur 's ochtends trekt de ochtendnevel langzaam uit het dal omhoog. Zover het oog reikt staan eucalyptusbomen, hun ranke stammen wuiven in de wind. De eucalyptuslucht vermengt zich met de uitlaatgassen van vrachtwagens die volgeladen met boomstammen naar de cellulosefabriek van Veracel rijden.Langs de weg lopen landloze boeren, blootsvoets, bedelend bij benzinestations. Voorheen werkten ze voor de grootgrondbezitters, van wie ze vaak een stukje land in bruikleen kregen voor het verbouwen van eigen voedsel. Toen de meeste landeigenaren hun grond aan Veracel verkochten, trokken veel ongeschoolde boeren naar de randen van de dorpen en steden. Daar proberen zij zich in de sloppenwijken staande te houden.'Ik ga naar die sloppenwijken en probeer de mensen over te halen land van Veracel te kraken', zegt Lindaura Marcus (58), co\u00f6rdinatrice van een kampement van landloze-boerenbeweging MST. 'Ik vertel ze dat ze kunnen ontsnappen uit de spiraal van honger en ellende.' In het kamp wonen 160 gezinnen op 2.600 hectare. 'Als we meer grond nodig hebben, hakken we gewoon nog een paar hectare eucalyptusbomen om.'Twee mannen zijn met kapmessen in de weer, hun tanige lichamen zweten in de namiddagzon. Tussen de zwartgeblakerde boomstronken staat rucola, koriander, lente-ui en paprika. Gifgroene papegaaien vliegen over de cassavevelden en strijken neer in een limoenboom. Kippen kakelen in hun hok van eucalyptushout, onder een afdak liggen grote trossen bananen te rijpen. 'Natuurlijk, het is illegaal om land te bezetten, maar wat moeten we dan?', zegt Marcus. 'We willen niet doodgaan van de honger.'Er zijn maar weinig landen in de wereld waar land zo ongelijk is verdeeld als in Brazili\u00eb. Bijna de helft van het vruchtbare land is in handen van 2 procent van de bevolking. Het gebrek aan landbouwgrond voor kleine boeren is de belangrijkste bron van conflicten op het platteland. De regering beloofde de boeren landhervorming, maar maakt daar weinig haast mee. Sinds de komst van de eucalyptusplantages is het gebrek aan land nog meer toegenomen en zijn de organisaties voor landloze boeren in Bah\u00eda enorm gegroeid.Zowel de lokale boeren als de indianen klagen ook over een nijpend watertekort, veroorzaakt door de aanzienlijke hoeveelheid water die de eucalyptusbomen uit de grond slurpen. 'Het is een groot probleem', zegt boer Pedro Caetano (38). Hij schiet zijn vrouw te hulp die een leeg verfblik aan een touw de waterput in laat zakken. 'Vroeger was er na een paar meter al water', zegt Caetano. 'Nu is de put 20 meter diep, en nog is de opbrengst minimaal.'LandbouwgifOok verwijten de boeren en indianen Veracel het intensieve gebruik van glyfosaat, een agressief landbouwgif. 'Voordat Veracel hier kwam, was de grond prima', zegt Mukkax\u00f3. 'Nu zijn het water en de grond vervuild en gaan onze gewassen dood.' Hij loopt tussen de eucalyptusbomen en luistert naar de stilte. 'In de plantages hoor je geen vogelgezang, er zijn geen slangen, er is geen leven. Het gif doodt alles behalve de bomen.'Renato Carneiro, duurzaamheidsmanager' bij Veracel, vindt de kritiek onterecht. 'Wij zijn een sociaal en ecologisch verantwoord bedrijf. Op een deel van ons land staat oerbos dat wij beschermen. Bovendien investeren we in kleinschalige landbouw door families van technische steun te voorzien. In 2013 investeren we 600 duizend euro in zes gemeenschappen.'Carneiro ontkent dat het bedrijf inheems land heeft bezet. 'Wij hebben nooit indianen van hun land verdreven. Dat hebben de Europeanen gedaan toen ze het land koloniseerden.' Het probleem is volgens Carneiro dat de regering de grenzen van inheems gebied opnieuw heeft gedefinieerd waardoor drieduizend hectare van Veracel terug moet naar de indianen.'De regering wil dit land van ons terugkopen en wij zijn hier zonder morren mee akkoord gegaan', aldus Carneiro. Dat de indianen een groter stuk land claimen, is een zaak tussen hen en de regering, vindt hij.Het bedrijf heeft een voorstel voor de landloze boeren. 'Ze mogen 14 duizend hectare houden', zegt Carneiro. Dat is iets minder dan de helft van het Veracelterrein dat ze nu bezet hebben. 'Wij helpen ze daarna om met betere technologie meer uit het land te halen.'Het voorstel zaait verdeeldheid en lost het probleem niet op, zegt Juvenildo Oliveiro (52), co\u00f6rdinator van boerenorganisatie MLT. 'Alleen MLT heeft al achttienduizend landloze gezinnen in Bah\u00eda. Daarnaast zijn er nog vijf organisaties die land bezetten. Het is simpelweg niet genoeg, er vallen te veel families buiten de boot.'De boeren voelen zich bedrogen door Veracel, dat bij zijn komst tienduizenden banen beloofde. 'Om voor Veracel te kunnen werken, moet je minimaal de derde klas hebben afgemaakt', zegt Oliveiro. 'Veel boeren kunnen niet eens lezen.' Het bedrijf heeft zevenhonderd mensen in dienst. Via uitzendbureaus werken nog eens tweeduizend personen in de fabriek of in de kwekerijen. 'Kleinschalige landbouw biedt werk aan \u00e9\u00e9n persoon per hectare', zegt Oliveiro. 'Veracel levert \u00e9\u00e9n baan voor iedere 90 hectare.'Langs de onverharde weg in het eucalyptusbos liggen lange rijen omgehakte stammen te drogen. Even verderop scheurt Eduardo Espavier (28) met metalen rupsbanden moeiteloos over de boomstronken. Het ruisen van de bladeren wordt overstemd door de machine, die de bomen een voor een omhakt. 'Het is moeilijk werk', zegt Espavier. 'De training duurt zes maanden.' Hij laat de stam door de grijper glijden zodat bladeren en takken eraf vliegen. Een andere knop doet een kettingzaag verschijnen die de stam in zes stukken zaagt.De bomen doen er zes jaar over om de juiste lengte te bereiken. Naar verwachting keurt de Braziliaanse regering dit jaar nog het gebruik van genetisch gemodificeerde eucalyptus goed, waardoor de productie kan worden opgevoerd. 'Een goede machinewerker doet drie bomen per minuut', zegt Espavier, die hevig door elkaar wordt geschud terwijl hij met zijn joystick de grijpers van de machine naar de eucalyptusstammen stuurt. Hij heeft ernstige rugklachten en kan nog maar twee uur achter elkaar werken. 'Ik heb spasmes en een constante zeurende pijn.'GezondheidsklachtenHij is niet de enige. Er lopen 290 rechtszaken tegen Veracel van (oud-)werknemers vanwege fysieke schade die ze hebben opgelopen tijdens het werk. Het bedrijf is veroordeeld tot een boete van 12,5 miljoen dollar voor het illegaal kappen van 64 duizend hectare oerbos in 1994. Na een veroordeling gaat Veracel telkens in beroep. Veel zaken slepen al jaren voort. Openbaar aanklager Jo\u00e3o Alves Neto noemt Veracel een 'criminele organisatie'.Toch prijkt sinds 2008 het groene boompje van Forest Steward Council (FSC) op papier afkomstig uit de Veracelplantages. FSC is een samenwerkingsverband van bedrijven en milieuorganisaties die het kappen van natuurbossen en oerwouden willen tegengaan. Gecertificeerde bedrijven moeten daarnaast het sociale en economische welzijn van lokale gemeenschappen verzekeren. 'De sociale impact van de plantages weegt voor ons net zo zwaar als het bosbeheer', zegt Kim Carstensen, algemeen directeur van FSC.Maar alles wijst erop dat de plantages in Bah\u00eda de lokale gemeenschap meer kwaad doen dan goed. Veracel is actief in een gebied waar boeren al generaties lang strijden voor een stukje land. Het bedrijf bouwt de regio steeds verder vol met eucalyptusbomen, bestemd voor de export, maakt hiermee een einde aan de lokale voedselvoorziening en verergert het tekort aan landbouwgrond zonder noemenswaardig voor werkgelegenheid te zorgen.Dat FSC dit als verantwoord bosbeheer beschouwt, is opmerkelijk maar niet uniek. Wereldwijd heeft FSC bijna 140 miljoen hectare industri\u00eble boomplantages als duurzaam bestempeld. Niet alleen in Brazili\u00eb, ook in Afrika en Azi\u00eb veroorzaken die plantages sociale en economische problemen in de lokale gemeenschappen. Diverse partnerorganisaties hebben hun lidmaatschap van FSC om deze reden opgezegd.'De richtlijnen zijn niet verkeerd', zegt Simon Counsell van FSC-Watch. 'Het probleem is dat de bedrijven die de naleving ervan controleren door de industrie worden betaald. Er is dus sprake van belangenverstrengeling en een ongezonde financi\u00eble prikkel.' Counsell was in 1993 een van de oprichters van FSC, maar raakte zo teleurgesteld dat hij een 'waakhondorganisatie' oprichtte. Zijn conclusie is helder: 'Het FSC-keurmerk is verworden tot een leugen. Consumenten denken dat ze verantwoord papier kopen, maar ze worden bedrogen.'Carstensen erkent dat soms problemen optreden bij de certificering. 'Niets is perfect, ook het FSC-label niet', aldus de directeur. 'Maar FSC is het meest betrouwbare keurmerk. We blijven onszelf constant verbeteren.'Daar moet de consument het mee doen. Wie FSC-papier koopt, heeft een redelijke kans dat het op duurzame wijze tot stand is gekomen. Maar een garantie voor een verantwoord product is het keurmerk zeker niet.",
      "time": "15 juni 2013, 00:00",
      "timeofday": "00:00",
      "title": "Onverantwoord\u00a0papier",
      "year": 2013
    },
    {
      "category": "Archief",
      "count": 61,
      "day": 28,
      "href": "http://www.volkskrant.nl/archief/dieren-vinden-het-wel-echt~a3568762/",
      "month": 12,
      "text": "Ik heb er weleens getankt. In het hart van wat ooit een moerasbos was, ligt nu het Texaco-benzinestation De Brink, aan de A50, tussen Apeldoorn en Arnhem. Dat laatste Nederlandse oerbos, het Beekbergerwoud, werd aan het einde van de 19de eeuw gekapt. Nu liggen er, aan weerszijden van de weg, ter hoogte van De Brink, weilanden en akkers. De sporen van het verleden zijn hier volledig gewist.Maar: op zo'n vijfhonderd meter afstand, aan de woudweg, tegenover een bedrijventerrein, ontwikkelt Natuurmonumenten een nieuw 'oerbos'. Nou ja, een oerbosje, met vlonders en bankjes, en een uitkijktoren met zicht op de A50. In 2050, zo meldde het informatiepaneel toen ik er was, twee jaar geleden, moet het 'moerasbos' volgroeid zijn.Mits er in de tussentijd natuurlijk geen andere bestemming voor het gebiedje wordt bedacht.Ziedaar de toestand van de Nederlandse natuur, anno nu. Natuur in Nederland bestaat niet, hebben we met elkaar afgesproken sinds J.C. Bloem, sinds 1924 om precies te zijn. Een stukje nieuw 'oerbos' ter grootte van een krant, dat is natuur in Nederland. We knutselen, schoffelen, maaien en plaggen wat, we spelen een beetje met het waterpeil, we beschermen stuifzand, we leggen een paar bosjes en dure ecoducten aan en we importeren rare koeien en paarden die we gebruiken als goedkope grasmaaiers. En vervolgens plakken de marketingafdelingen van natuurorganisaties er een etiket op: nieuwe wildernis, oude wildernis of allerlei variaties met het woord 'oer'. Cultuurhistoricus Herman Pleij dreef er onlangs nog de spot mee in De Wereld Draait Door. 'De Hoge Veluwe is een groot uitgevallen kerststukje met hier en daar een decoratief hert', zo kenschetste de professor de Nederlandse natuur. En mede daarom kon het woord 'oernatuur' wat hem betreft voor eeuwig in de ban.MunttheeUit een onderzoek dat onlangs in opdracht van het ministerie van Economische Zaken (waar natuur onder valt) werd uitgevoerd, bleek zo ongeveer hoe wij Nederlanders natuur zien. De respondenten mochten uit een aantal mogelijkheden kiezen wat ze als 'helemaal natuur' beschouwden. Wat bleek: de Veluwe (93 procent) scoorde bijna net zo hoog als het tropische regenwoud (95 procent), maar ook graanvelden deden het heel behoorlijk (52 procent), en 'een kopje muntthee' was voor nog altijd 11 procent van de respondenten 'helemaal natuur'. Benieuwd wat de beleidsmakers met deze uitkomsten aanvangen.Je kunt erom lachen natuurlijk, samen met Pleij. 'Als ik natuur wil zien rij ik wel naar Frankrijk', hoorde ik laatst iemand zeggen, helemaal in die geest. Maar nog los van het feit dat niet iedere Nederlander even naar Frankrijk kan rijden om natuur te zien, is dat toch een curieuze opmerking. Bestaat er in Frankrijk dan nog wel zoiets als ongerepte natuur?Nou nee dus. Ook in Frankrijk is ieder geschikt stukje grond ontgonnen voor de landbouw of voor andere menselijke activiteiten. Wat er nog aan natuur is, is er vanwege de coulance van de mens, draagt het stempel van mensen en wordt goeddeels beheerd door mensen.Neem het fameuze moerasgebied de Camargue, in de Rh\u00bfnedelta. Dat is pas een onaangetast moerasgebied, ben je geneigd te denken, je ziet er niet voor niets tienduizenden flamingo's. Maar helaas, het is onzin. De natuurlijkheid van het systeem is er in de loop der eeuwen hardhandig uitgeramd, voor de zoutwinning, voor de wijnbouw, voor de rijstteelt. Er kwamen zeedijken, de oevers van de delta werden ingedamd, er kwamen irrigatiekanalen, er kwam vervuiling. Gevolg: natuurlijke overstromingen en de natuurlijke, periodieke instroom van zout en zoet water, essentieel voor het gebied, bleven almaar meer uit.De oplossing, voor de flora en de fauna, is Hollands avant la lettre: nog meer regulering door de mens; door pompgemalen, de aanleg van een afwateringssysteem, een nog fijnmaziger netwerk van kanalen en sloten. Opdat de Camargue toch weer verdomd veel op natuur gaat lijken. Zelfs de karakteristieke, ooit zo wilde paarden in het gebied hebben tegenwoordig een eigenaar en dienen overdag om toeristen op rond te rijden.BerenGoed, dat is Frankrijk. Maar Spanje dan, dat ruige, dunbevolkte en op het oog zo ondoordringbare land, daar zal toch nog wel ongerepte natuur bestaan, vrij van menselijke invloed? Helaas, het is niet waar. De natuur in Spanje is overweldigend, daar niet van, maar zowat iedere berg is al eens afgetopt of uitgehold voor de mijnbouw, de mineralenwinning of de wegenbouw, de kastanjebossen in het noorden zijn grotendeels aangeplant door de Romeinen, en ook latere bosbouw heeft de oorspronkelijke bossen verdrongen. Veel rivieren zijn net zo ingedamd, gekanaliseerd en vervuild als elders, en in bijna elke rivier is wel ergens een waterkrachtcentrale aangelegd. Ook in Spanje is nergens een ecosysteem te vinden dat nog volledig intact is.Afgelopen zomer was ik in Asturi\u00eb, in het nationale park Somiedo, waar de laatste beren van Spanje standhouden, hoog in de bergen. Dat ze hoog in de bergen zitten is een direct gevolg van menselijke invloed; vroeger liepen de beren gewoon in de loofbossen in het laagland. De Spaanse berenbeschermers die ik sprak, overlegden met mijnbouwers om voor beren belangrijke bergen te sparen, ze legden verbindingen aan tussen berengebieden, ze beschermden enerzijds de bijenkorven van de imkers en plantten anderzijds kersenboomgaarden voor de beren. Ze deden, kortom, precies hetzelfde als Nederlandse natuurbeschermers.De vraag is: als natuur overal in Europa afhankelijk is van mensengedrag, waarom doen we dan zo wegwuivend over onze eigen natuur? Het heeft ongetwijfeld te maken met de schaal, de uitgestrektheid van het landschap en de hoogteverschillen die hier ontbreken en waar we een paar weken per jaar met ontzag naar kijken in het buitenland.Maar dat is het niet alleen. Dat er in ons eigen, kleine, dichtbevolkte land ook waardevolle natuur zou kunnen zijn, dat lijkt ons bijna ongelooflijk. De natuur, die hadden we toch juist overwonnen? We hebben er niet voor niets eeuwen over gedaan om het water te bedwingen, om de moerasdelta te bedijken, te bedammen, te bepompen, te bemalen en te ontginnen, om het hier, kortom, leefbaar en ongevaarlijk te maken. Nooit meer zouden we Gods water over Gods akker laten lopen. Bloems' 'Wat is natuur nog in ons land', kun je lezen als een bezweringsformule, zijn 'natuur is voor legen en verveelden' past naadloos in de christelijke en agrarische natuuropvatting dat natuur er is om aan te wenden voor nuttiger zaken, dat we ons geen welig tierende, niet volledig door mensenhanden gestuurde natuur kunnen permitteren, dat natuur in Nederland eigenlijk decadent is.Natuur, zo luidt de stilzwijgende afspraak, dat is toch meer iets voor arme landen, en voor volkeren die, zeg maar, wat dichter bij de natuur staan.Veel reacties op de mogelijke komst van wilde dieren als wolf en lynx naar Nederland kun je verklaren uit die opvatting; het is of om te lachen of om te huilen, maar in ieder geval is het onvoorstelbaar. Het verbeten verzet van boeren, jagers en sommige dierenartsen tegen het, tot op zekere hoogte, met rust laten van dieren in de Oostvaardersplassen, komt uit diezelfde overtuiging voort. Het hoort niet; dieren zijn er om te houden, te aaien, te voeren, te sturen, te vaccineren, te schieten en te oogsten, en niet om te zijn. De bioscoopfilm De Nieuwe Wildernis mag dan populair zijn, het beheer in de Oostvaardersplassen, waar de film is opgenomen, is dat allerminst.KroonjuweelMaar wat is dan die natuur in ons land? Die is, ondanks het dramatische verlies van soorten op het boerenland, nogal uniek. De natte delta is om te beginnen cruciaal voor tientallen miljoenen trekvogels op hun halfjaarlijkse tochten naar Afrika en terug naar Noord-Europa, de arctische gebieden en Rusland. Zonder een tussenstop in de Waddenzee, de Westerschelde en andere waterrijke en soms droogvallende gebieden zouden deze vogels hun tocht niet overleven.De Waddenzee is zonder twijfel het kroonjuweel van de Nederlandse natuur. Ook voor broedvogels trouwens, zoals het hele natte Nederland uitnodigt tot grote vogelrijkdom. En soms, zoals op de Oosterkwelder op Schiermonnikoog, kun je zelfs bijna spreken van waarachtige, wilde natuur.Is er verder nog wat? Ja, in Nederland is er heel weinig van bijna alles op een kleine oppervlakte. We hebben orchidee\u00ebnrijke duinvalleien, natte heide, droge heide, veenmoerassen, kleimoerassen, beekdalletjes, loofbosjes, naaldbosjes, gemengde bosjes, hellingbosjes, slikken, schorren, kreken, grutto- en tureluurweilanden, bosweides, kruidenrijke weilandjes (in natuurgebieden), ruige uiterwaarden, getijdegebieden, enzovoorts. Het is klein, maar het is er, en het grote voordeel is: je bent er zo. Wie overweegt om even naar Frankrijk te rijden om natuur te zien, kan net zo goed stoppen in de Biesbosch, in de Gelderse Poort of in Limburg.En het typische is: het komt deels voort uit dezelfde maakbaarheidsgedachte waarmee de natuur ooit is bedwongen. De Nederlandse natuurbescherming was er vroeg bij, en dat is geen toeval. De voortvarende en vroege ontginning in ons dichtbevolkte land riep een even voortvarende en vroege reactie op van biologen en stadsbewoners, die in 1905 Natuurmonumenten oprichtten en voorkwamen dat het Naardermeer in gebruik werd genomen als vuilnisbelt. Veel vroeger dan in andere Europese landen werden allerlei stukjes overgebleven grond uitgeroepen tot natuurmonument. En al die postzegeltjes vormen nu samen het natuurmuseum Nederland.Het heeft natuurlijk wel iets bizars, de natuurbehouders proberen met man en macht het agrarische cultuurlandschap uit het begin van de vorige eeuw te beschermen tegen de invloeden van de moderne, intensieve landbouw (en het verkeer). Plaggen, maaien, knutselen tegen de stikstof.Het lukt ook maar ten dele. De soortenrijkdom liep tot in de jaren negentig nergens zo hard terug als in Nederland. Vooral op het boerenland, maar ook in de postzegeltjes verdween soort na soort.Totdat in de jaren tachtig van de vorige eeuw een vrij opzienbarende ontdekking werd gedaan: je kon niet alleen al die postzegels met veel moeite fixeren op een bepaald punt, je kon er ook zelf natuur bijmaken. In de uiterwaarden van de grote rivieren verschenen graafmachines en bulldozers, oude nevengeulen van de ooit meanderende rivieren werden opnieuw uitgegraven. Hier kwam 'nieuwe natuur'.Dat was aanvankelijk lachen geblazen, zoiets idioots kon alleen in Nederland, en inderdaad, 'nieuwe natuur' is een Nederlands concept. Toen de machines verdwenen waren, verschenen er wat exotische paarden en koeien en wat bleek: binnen een paar jaar explodeerde de flora en de fauna, er ontstond natuurlijke dynamiek en mensenhanden waren nauwelijks meer nodig. Conclusie: je kon dus niet alleen natuur verliezen, je kon het blijkbaar ook winnen. Je organiseert kunstmatig een biotoop en vervolgens ontstaat er iets echts.Het inzetten van grote grazers is inmiddels nogal doorgeslagen, de gedachte van natuurbeheerders dat ze ook van alles moeten doen in oude bossen is vaak moeilijk te volgen, en er is 'nieuwe natuur' op verkeerde plekken aangelegd, maar toch: de ontdekking dat er ook iets te winnen viel, was belangrijk genoeg. Vanuit die gedachte zijn vanaf de jaren negentig natuurgebieden ook uitgebreid en verbonden, en lijkt de achteruitgang van de soortenrijkdom, in natuurgebieden, gestopt.PorseleinhoenIs het daarmee echte natuur, die door mensen gevormde, gepamperde of aangelegde natuur in Nederland? Ik zou zeggen: planten en dieren stemmen met hun poten, wortels, vleugels en vinnen: waar zij kunnen leven, in interactie met andere soorten, is er natuur. En de porseleinhoen, de dodaars, de blauwborst, de witsnuitlibelle, de bever, de zeearend, ze vragen zich niet af of het waterpeil al of niet door mensen wordt geregeld, of waar opeens die ideale biotoop vandaan komt die ze ontdekken. Net zo min als de flamingo dat doet in de Camargue in Frankrijk.'Nederland is een park, en we hebben afgesproken dat natuur te noemen', voegde een collega me onlangs toe, daar was blijkbaar aanleiding toe. Zelf neig ik inmiddels tot de tegenovergestelde stelling: Nederland barst van de natuur, maar we hebben afgesproken om dat een park te noemen.DE ONDERGANG VAN EEN WOUDDe schrijver Frederik van Eeden over de ondergang van het Beekbergerwoud in 1886: 'Dit bosch had als monument van de voormalige natuur van ons land niet minder waarde dan oude gebouwen voor de geschiedenis der vaderlandsche kunst, en het redden van zulke merkwaardige plekjes uit sloopershanden moest aan de Koninklijke Akademie van Wetenschappen worden opgedragen.'",
      "time": "28 december 2013, 00:00",
      "timeofday": "00:00",
      "title": "Dieren vinden het wel echt",
      "year": 2013
    },
    {
      "category": "Politiek",
      "count": 56,
      "day": 18,
      "href": "http://www.volkskrant.nl/politiek/de-volledige-tekst-van-de-troonrede~a3318354/",
      "month": 9,
      "text": "Leden van de Staten-Generaal,De begroting die de regering u vandaag aanbiedt, heeft betrekking op een bijzonder jubileumjaar in onze vaderlandse geschiedenis. In 2013 begint de nationale viering van 200 jaar Koninkrijk. Na een uiterst turbulente periode in ons land en overal elders in Europa, werden in 1813 de grondslagen gelegd voor een nieuw staatsbestel. Prins Willem Frederik, de latere koning Willem I, gaf bij zijn aankomst in Scheveningen een proclamatie uit. Daarin sprak hij niet alleen over de herwonnen vrijheid, maar ook over het grote belang van herstel van handel en welvaart. De notabelen die hem kort daarna het landsbestuur aanboden, benadrukten de veerkracht die op dat moment werd gevraagd van de hele samenleving.Twee eeuwen later, en in een heel andere maatschappelijke en staatkundige context, staat ons land opnieuw voor een opgave die om grote veerkracht vraagt. De financi\u00eble en economische crisis die de wereld sinds 2008 in haar greep houdt, raakt ook Nederland hard. Economisch herstel volgt niet vanzelf.De opening van dit parlementaire jaar vindt plaats in een periode van kabinetsvorming. De demissionaire status van het huidige kabinet noopt tot terughoudendheid bij het doen van nieuwe voorstellen. Tegelijkertijd duldt de aanpak van de urgente problemen waar we in eigen land en in Europa voor staan geen uitstel.EconomieDe groei van de economie blijft wereldwijd achter bij de verwachtingen. Mede door de schuldencrisis in enkele landen binnen de eurozone is de economische crisis dieper en hardnekkiger dan eerder voorzien. Nederland, met zijn open en internationaal geori\u00ebnteerde economie, wordt door dit alles bijzonder getroffen. Grote en kleine bedrijven ondervinden hiervan de gevolgen. Hoewel de werkloosheid in ons land in vergelijking met het buitenland nog relatief laag is, stijgt deze ook hier. Het is extra zorgelijk wanneer jongeren na hun opleiding geen werk kunnen vinden.Onder de huidige omstandigheden is het begrijpelijk dat mensen zich zorgen maken over hun baan, hun pensioen, de waardeontwikkeling van hun huis en de toekomst van hun kinderen. De regering beseft dat zij bij het gezond maken van de overheidsfinanci\u00ebn en het veiligstellen van toekomstige welvaart belangrijke offers vraagt van alle Nederlanders. Ook als de economie en het consumentenvertrouwen weer aantrekken, is het realistisch te veronderstellen dat groeicijfers in de toekomst lager zullen zijn dan we in het recente verleden gewend waren. Tegelijkertijd leven wij in een van de meest welvarende landen ter wereld, met een hoog niveau van voorzieningen. Het is goed ons dit bewust te zijn en van daaruit met kracht en vertrouwen samen te blijven werken aan herstel.Het regeringsbeleid richt zich op houdbare overheidsfinanci\u00ebn, maar ook op bevordering van ondernemerschap, investeren in infrastructuur en versterking van veiligheid, onderwijs en innovatie. Er zijn op meerdere gebieden grote stelselwijzigingen tot stand gebracht, zoals de vorming van de nationale politie per 1 januari 2013. In het onderwijs worden maatregelen doorgevoerd die de kwaliteit versterken en het voor jongeren aantrekkelijker maken te kiezen voor een beroepsopleiding. In de zorg zijn belangrijke stappen gezet om te komen tot meer kwaliteit en kostenbeheersing. De regering heeft daarover afspraken gemaakt met ziekenhuizen, instellingen voor geestelijke gezondheidszorg, medisch specialisten en huisartsen. In de bedrijfsvoering van de Rijksoverheid neemt de efficiency toe door betere samenwerking op terreinen als informatie- en communicatietechnologie, huisvesting en personeel.BezuinigingenBij haar aantreden in 2010 presenteerde de regering u voorstellen voor bezuinigingen en hervormingen ter waarde van 18 miljard euro. Begin 2012 bleken forse aanvullende maatregelen nodig om het begrotingstekort in 2013 beheersbaar te houden. De regering is verheugd dat vijf partijen dit voorjaar overeenstemming wisten te bereiken over een begrotingsakkoord dat recht doet aan de ernst en omvang van de financieel-economische problemen waar ons land voor staat. Met dit akkoord maken de betrokken partijen het de regering mogelijk ook in 2013 een bijdrage te leveren aan financi\u00eble soliditeit en op groei gerichte hervormingen. Het tekort komt daarmee volgend jaar onder de norm van drie procent. Dat versterkt het vertrouwen van de financi\u00eble markten in ons land en houdt de rentelasten beheersbaar.Vanaf 1 januari gaat de AOW-leeftijd geleidelijk omhoog, tot 67 jaar in 2023. Verhoging van het hoge btw-tarief per 1 oktober aanstaande en de nullijn voor de ambtenarensalarissen dragen direct bij aan een lager begrotingstekort. De bankenbelasting wordt verdubbeld en buitensporige bonussen worden zwaar belast. Door veranderingen in de WW en het ontslagrecht wordt de arbeidsmarkt flexibeler. Op de woningmarkt is de overdrachtsbelasting inmiddels structureel verlaagd. De begroting die de regering u vandaag aanbiedt, bevat ook een voorstel gericht op het aflossen van hypotheekschulden.EuropaIn Europa zijn belangrijke stappen gezet om de stabiliteit in de muntunie te bevorderen en de euro voor de toekomst sterker te maken. De Europese Unie kan veel bijdragen aan de toekomstige groei van welvaart, welzijn en werkgelegenheid voor de inwoners van alle lidstaten. De Europese samenwerking, die ons land zoveel heeft gebracht, staat door de schuldencrisis onder druk. Een goed functionerende interne markt en een sterke en stabiele munt zijn in economisch opzicht van cruciale betekenis voor alle lidstaten. Voor Nederland, dat een groot deel van zijn nationaal inkomen in Europa verdient, is dit essentieel. Daarom is de regering er veel aan gelegen de muntunie en de interne markt structureel te verbeteren.Nederland heeft op deze gebieden voorstellen gedaan die navolging kregen. Samen met andere landen is een tweesporenbeleid tot stand gebracht van strenge begrotingsdiscipline en versterking van de Europese groeiagenda. Een eurocommissaris is nu speciaal met begrotingsdiscipline belast en er zullen sneller automatische sancties worden opgelegd aan landen die zich niet aan de afspraken houden. Het is belangrijk dat alle lidstaten hieraan gebonden zijn. Landen zullen elkaar de maat gaan nemen ten aanzien van binnenlandse hervormingen die nodig zijn voor economische groei. Andere concrete resultaten liggen op het terrein van goedkoper mobiel dataverkeer en de komst van een snel en betaalbaar Europees systeem van octrooibescherming. Dat laatste is van groot belang voor innoverende Nederlandse bedrijven.StaatsschuldDe grote vraagstukken rond het terugdringen van de staatsschuld, de toekomst van de euro, en de betaalbaarheid van zorg, goed onderwijs en een rechtvaardig systeem van sociale voorzieningen zijn niet van vandaag op morgen opgelost. Weinigen in ons land betwisten de noodzaak van het gezond maken en vervolgens beheersbaar houden van de overheidsfinanci\u00ebn. Velen delen het ideaal van maatschappelijke verbondenheid en willen zich daarvoor inzetten. Naar de mening van de regering ligt hierin een belangrijke basis voor een gezamenlijke aanpak, die breed wordt gedragen. De betrokkenheid van vakbonden, werkgeversorganisaties en andere maatschappelijke partijen is hierbij onontbeerlijk. Dat geldt evenzeer voor provincies, gemeenten en waterschappen. Immers, ook van de medeoverheden wordt gevraagd de financi\u00ebn te beheersen, terwijl hun rol en takenpakket in belang toenemen.Caribische deelIn het Caribische deel van het Koninkrijk staan relatief kleine landen voor grote uitdagingen. De economische crisis laat zich ook daar voelen. De nieuwe staatkundige structuren zijn nog jong. Transparantie en houdbare overheidsfinanci\u00ebn zijn van groot belang voor de bevolking en het vertrouwen in het bestuur. Na de staatkundige vernieuwing van oktober 2010 wordt op de eilanden Bonaire, Sint Eustatius en Saba op diverse terreinen ge\u00efnvesteerd in verbeteringen. Dat geldt onder andere voor de ziekenhuiszorg, de kwaliteit van schoolgebouwen en leerkrachten, en de rioolwaterzuivering.Samenwerking met andere landen bepaalt sinds jaar en dag het Nederlandse buitenlands beleid. Het belang daarvan neemt in deze tijd van groeiende internationale verwevenheid op alle terreinen toe. Economische diplomatie is nu meer dan ooit noodzakelijk om de crisis het hoofd te bieden. Voor versterking van mensenrechten, bestrijding van armoede, de aanpak van klimaatverandering en milieuproblematiek is gezamenlijk optreden eveneens geboden. In de internationale coalitie tegen piraterij speelt Nederland een vooraanstaande rol, mede ter bescherming van onze eigen koopvaardij.OntwikkelingssamenwerkingOp het terrein van ontwikkelingssamenwerking kiest de regering voor een beleid waarbij versterking van de economische structuur en zelfredzaamheid in elkaars verlengde liggen. Daarom is de aanpak geconcentreerd op samenwerking met een kleiner aantal partnerlanden en gericht op terreinen waar ons land veel kennis en ervaring kan inbrengen. Hieronder vallen waterbeheer, landbouw en versterking van de rechtsorde. Op deze manier worden meer concrete resultaten bereikt voor alle betrokken partijen.Op het gebied van vrede en veiligheid blijft het dringend vereist dat de internationale gemeenschap zich teweerstelt tegen onrecht en onveiligheid. De dramatische gebeurtenissen in Syri\u00eb onderstrepen dit eens te meer. In Afghanistan en op andere plaatsen in de wereld zetten meer dan duizend Nederlandse mannen en vrouwen zich elke dag opnieuw in voor rechtszekerheid en een menswaardig bestaan. Zij verdienen ons diepe respect.Leden van de Staten-Generaal,Nederland is in sociaal en economisch opzicht een sterk land, gebouwd op een lange traditie van internationaal ondernemerschap, hard werken en solidariteit tussen bevolkingsgroepen en generaties. Op beslissende momenten in onze geschiedenis heeft Nederland de veerkracht getoond waarover al bij het ontstaan van het Koninkrijk in 1813 werd gesproken. Generaties v\u00f3\u00f3r ons hebben bewezen onder moeilijke omstandigheden in goed overleg verschillen te kunnen overbruggen ten dienste van een verstandig sociaal-economisch beleid. Uit die voorbeelden mogen we vertrouwen putten voor de toekomst.De begroting voor 2013 die de regering u vandaag aanbiedt, is gebaseerd op de overtuiging dat financi\u00eble soliditeit en economische groei onlosmakelijk met elkaar zijn verbonden. Beide zijn nodig voor een goed voorzieningenniveau ten behoeve van toekomstige generaties. Daarover zal de regering graag open en constructief van gedachten blijven wisselen met u, leden van de Staten-Generaal. U mag zich in uw zware taak gesteund weten door het besef dat velen u wijsheid toewensen en met mij om kracht en Gods zegen voor u bidden.",
      "time": "18 september 2012, 13:42",
      "timeofday": "13:42",
      "title": "De volledige tekst van de Troonrede",
      "year": 2012
    },
    {
      "category": "Politiek",
      "count": 56,
      "day": 18,
      "href": "http://www.volkskrant.nl/politiek/de-volledige-tekst-van-de-troonrede-2012~a2919220/",
      "month": 9,
      "text": "Leden van de Staten-Generaal,De begroting die de regering u vandaag aanbiedt, heeft betrekking op een bijzonder jubileumjaar in onze vaderlandse geschiedenis. In 2013 begint de nationale viering van 200 jaar Koninkrijk. Na een uiterst turbulente periode in ons land en overal elders in Europa, werden in 1813 de grondslagen gelegd voor een nieuw staatsbestel. Prins Willem Frederik, de latere koning Willem I, gaf bij zijn aankomst in Scheveningen een proclamatie uit. Daarin sprak hij niet alleen over de herwonnen vrijheid, maar ook over het grote belang van herstel van handel en welvaart. De notabelen die hem kort daarna het landsbestuur aanboden, benadrukten de veerkracht die op dat moment werd gevraagd van de hele samenleving.Twee eeuwen later, en in een heel andere maatschappelijke en staatkundige context, staat ons land opnieuw voor een opgave die om grote veerkracht vraagt. De financi\u00eble en economische crisis die de wereld sinds 2008 in haar greep houdt, raakt ook Nederland hard. Economisch herstel volgt niet vanzelf.De opening van dit parlementaire jaar vindt plaats in een periode van kabinetsvorming. De demissionaire status van het huidige kabinet noopt tot terughoudendheid bij het doen van nieuwe voorstellen. Tegelijkertijd duldt de aanpak van de urgente problemen waar we in eigen land en in Europa voor staan geen uitstel.De groei van de economie blijft wereldwijd achter bij de verwachtingen. Mede door de schuldencrisis in enkele landen binnen de eurozone is de economische crisis dieper en hardnekkiger dan eerder voorzien. Nederland, met zijn open en internationaal geori\u00ebnteerde economie, wordt door dit alles bijzonder getroffen. Grote en kleine bedrijven ondervinden hiervan de gevolgen. Hoewel de werkloosheid in ons land in vergelijking met het buitenland nog relatief laag is, stijgt deze ook hier. Het is extra zorgelijk wanneer jongeren na hun opleiding geen werk kunnen vinden.Onder de huidige omstandigheden is het begrijpelijk dat mensen zich zorgen maken over hun baan, hun pensioen, de waardeontwikkeling van hun huis en de toekomst van hun kinderen. De regering beseft dat zij bij het gezond maken van de overheidsfinanci\u00ebn en het veiligstellen van toekomstige welvaart belangrijke offers vraagt van alle Nederlanders. Ook als de economie en het consumentenvertrouwen weer aantrekken, is het realistisch te veronderstellen dat groeicijfers in de toekomst lager zullen zijn dan we in het recente verleden gewend waren. Tegelijkertijd leven wij in een van de meest welvarende landen ter wereld, met een hoog niveau van voorzieningen. Het is goed ons dit bewust te zijn en van daaruit met kracht en vertrouwen samen te blijven werken aan herstel.Het regeringsbeleid richt zich op houdbare overheidsfinanci\u00ebn, maar ook op bevordering van ondernemerschap, investeren in infrastructuur en versterking van veiligheid, onderwijs en innovatie. Er zijn op meerdere gebieden grote stelselwijzigingen tot stand gebracht, zoals de vorming van de nationale politie per 1 januari 2013. In het onderwijs worden maatregelen doorgevoerd die de kwaliteit versterken en het voor jongeren aantrekkelijker maken te kiezen voor een beroepsopleiding. In de zorg zijn belangrijke stappen gezet om te komen tot meer kwaliteit en kostenbeheersing. De regering heeft daarover afspraken gemaakt met ziekenhuizen, instellingen voor geestelijke gezondheidszorg, medisch specialisten en huisartsen. In de bedrijfsvoering van de Rijksoverheid neemt de efficiency toe door betere samenwerking op terreinen als informatie- en communicatietechnologie, huisvesting en personeel.Bij haar aantreden in 2010 presenteerde de regering u voorstellen voor bezuinigingen en hervormingen ter waarde van 18 miljard euro. Begin 2012 bleken forse aanvullende maatregelen nodig om het begrotingstekort in 2013 beheersbaar te houden. De regering is verheugd dat vijf partijen dit voorjaar overeenstemming wisten te bereiken over een begrotingsakkoord dat recht doet aan de ernst en omvang van de financieel-economische problemen waar ons land voor staat. Met dit akkoord maken de betrokken partijen het de regering mogelijk ook in 2013 een bijdrage te leveren aan financi\u00eble soliditeit en op groei gerichte hervormingen. Het tekort komt daarmee volgend jaar onder de norm van drie procent. Dat versterkt het vertrouwen van de financi\u00eble markten in ons land en houdt de rentelasten beheersbaar.Vanaf 1 januari gaat de AOW-leeftijd geleidelijk omhoog, tot 67 jaar in 2023. Verhoging van het hoge btw-tarief per 1 oktober aanstaande en de nullijn voor de ambtenarensalarissen dragen direct bij aan een lager begrotingstekort. De bankenbelasting wordt verdubbeld en buitensporige bonussen worden zwaar belast. Door veranderingen in de WW en het ontslagrecht wordt de arbeidsmarkt flexibeler. Op de woningmarkt is de overdrachtsbelasting inmiddels structureel verlaagd. De begroting die de regering u vandaag aanbiedt, bevat ook een voorstel gericht op het aflossen van hypotheekschulden.In Europa zijn belangrijke stappen gezet om de stabiliteit in de muntunie te bevorderen en de euro voor de toekomst sterker te maken. De Europese Unie kan veel bijdragen aan de toekomstige groei van welvaart, welzijn en werkgelegenheid voor de inwoners van alle lidstaten. De Europese samenwerking, die ons land zoveel heeft gebracht, staat door de schuldencrisis onder druk. Een goed functionerende interne markt en een sterke en stabiele munt zijn in economisch opzicht van cruciale betekenis voor alle lidstaten. Voor Nederland, dat een groot deel van zijn nationaal inkomen in Europa verdient, is dit essentieel. Daarom is de regering er veel aan gelegen de muntunie en de interne markt structureel te verbeteren.Nederland heeft op deze gebieden voorstellen gedaan die navolging kregen. Samen met andere landen is een tweesporenbeleid tot stand gebracht van strenge begrotingsdiscipline en versterking van de Europese groeiagenda. Een eurocommissaris is nu speciaal met begrotingsdiscipline belast en er zullen sneller automatische sancties worden opgelegd aan landen die zich niet aan de afspraken houden. Het is belangrijk dat alle lidstaten hieraan gebonden zijn. Landen zullen elkaar de maat gaan nemen ten aanzien van binnenlandse hervormingen die nodig zijn voor economische groei. Andere concrete resultaten liggen op het terrein van goedkoper mobiel dataverkeer en de komst van een snel en betaalbaar Europees systeem van octrooibescherming. Dat laatste is van groot belang voor innoverende Nederlandse bedrijven.De grote vraagstukken rond het terugdringen van de staatsschuld, de toekomst van de euro, en de betaalbaarheid van zorg, goed onderwijs en een rechtvaardig systeem van sociale voorzieningen zijn niet van vandaag op morgen opgelost. Weinigen in ons land betwisten de noodzaak van het gezond maken en vervolgens beheersbaar houden van de overheidsfinanci\u00ebn. Velen delen het ideaal van maatschappelijke verbondenheid en willen zich daarvoor inzetten. Naar de mening van de regering ligt hierin een belangrijke basis voor een gezamenlijke aanpak, die breed wordt gedragen. De betrokkenheid van vakbonden, werkgeversorganisaties en andere maatschappelijke partijen is hierbij onontbeerlijk. Dat geldt evenzeer voor provincies, gemeenten en waterschappen. Immers, ook van de medeoverheden wordt gevraagd de financi\u00ebn te beheersen, terwijl hun rol en takenpakket in belang toenemen.In het Caribische deel van het Koninkrijk staan relatief kleine landen voor grote uitdagingen. De economische crisis laat zich ook daar voelen. De nieuwe staatkundige structuren zijn nog jong. Transparantie en houdbare overheidsfinanci\u00ebn zijn van groot belang voor de bevolking en het vertrouwen in het bestuur. Na de staatkundige vernieuwing van oktober 2010 wordt op de eilanden Bonaire, Sint Eustatius en Saba op diverse terreinen ge\u00efnvesteerd in verbeteringen. Dat geldt onder andere voor de ziekenhuiszorg, de kwaliteit van schoolgebouwen en leerkrachten, en de rioolwaterzuivering.Samenwerking met andere landen bepaalt sinds jaar en dag het Nederlandse buitenlands beleid. Het belang daarvan neemt in deze tijd van groeiende internationale verwevenheid op alle terreinen toe. Economische diplomatie is nu meer dan ooit noodzakelijk om de crisis het hoofd te bieden. Voor versterking van mensenrechten, bestrijding van armoede, de aanpak van klimaatverandering en milieuproblematiek is gezamenlijk optreden eveneens geboden. In de internationale coalitie tegen piraterij speelt Nederland een vooraanstaande rol, mede ter bescherming van onze eigen koopvaardij.Op het terrein van ontwikkelingssamenwerking kiest de regering voor een beleid waarbij versterking van de economische structuur en zelfredzaamheid in elkaars verlengde liggen. Daarom is de aanpak geconcentreerd op samenwerking met een kleiner aantal partnerlanden en gericht op terreinen waar ons land veel kennis en ervaring kan inbrengen. Hieronder vallen waterbeheer, landbouw en versterking van de rechtsorde. Op deze manier worden meer concrete resultaten bereikt voor alle betrokken partijen.Op het gebied van vrede en veiligheid blijft het dringend vereist dat de internationale gemeenschap zich teweerstelt tegen onrecht en onveiligheid. De dramatische gebeurtenissen in Syri\u00eb onderstrepen dit eens te meer. In Afghanistan en op andere plaatsen in de wereld zetten meer dan duizend Nederlandse mannen en vrouwen zich elke dag opnieuw in voor rechtszekerheid en een menswaardig bestaan. Zij verdienen ons diepe respect.Leden van de Staten-Generaal,Nederland is in sociaal en economisch opzicht een sterk land, gebouwd op een lange traditie van internationaal ondernemerschap, hard werken en solidariteit tussen bevolkingsgroepen en generaties. Op beslissende momenten in onze geschiedenis heeft Nederland de veerkracht getoond waarover al bij het ontstaan van het Koninkrijk in 1813 werd gesproken. Generaties v\u00f3\u00f3r ons hebben bewezen onder moeilijke omstandigheden in goed overleg verschillen te kunnen overbruggen ten dienste van een verstandig sociaal-economisch beleid. Uit die voorbeelden mogen we vertrouwen putten voor de toekomst.De begroting voor 2013 die de regering u vandaag aanbiedt, is gebaseerd op de overtuiging dat financi\u00eble soliditeit en economische groei onlosmakelijk met elkaar zijn verbonden. Beide zijn nodig voor een goed voorzieningenniveau ten behoeve van toekomstige generaties. Daarover zal de regering graag open en constructief van gedachten blijven wisselen met u, leden van de Staten-Generaal. U mag zich in uw zware taak gesteund weten door het besef dat velen u wijsheid toewensen en met mij om kracht en Gods zegen voor u bidden.",
      "time": "18 september 2012, 13:41",
      "timeofday": "13:41",
      "title": "De volledige tekst van de Troonrede 2012",
      "year": 2012
    },
    {
      "category": "Archief",
      "count": 52,
      "day": 17,
      "href": "http://www.volkskrant.nl/archief/-windmolens-op-zee-het-kan-veel-goedkoper~a3427013/",
      "month": 4,
      "text": "Henk Kamp schrijft geschiedenis. Nooit eerder werd iemand als minister benoemd op vier verschillende ministeries. Kamp, nu van Economische Zaken, is er bescheiden over. Er waren nou eenmaal veel kabinetten de laatste jaren, relativeert hij, en telt er zes, op zijn vingers. 'Ik heb van vijf ervan deel uitgemaakt. En toevallig op verschillende posten.'De 60-jarige Kamp zit 34 jaar voor de VVD in de politiek - 'polletiek', zegt hij met zijn Twentse accent. Als minister van Defensie bezocht Kamp de families van de eerste omgekomen militairen van de Uruzgan-missie. Nu, als minister van Economische Zaken, bezoekt hij Groningers en hoort hij aan hoe gaswinning scheuren in hun gevels veroorzaakt. Maar kom bij Kamp niet aan met een vergelijking van die twee. Hij neemt het allemaal even serieus. 'Ik ben ook locoburgemeester geweest in Borculo en als er dan een ongeluk was gebeurd en je gaat naar de familie, dan is d\u00e1t het belangrijkste in de wereld. Als ik bezig ben met Irak of Afghanistan en met de familie van militairen dan zijn z\u00edj waar het om draait. En als ik nu in Groningen ben, waar mensen met aardbevingen worden geconfronteerd, schade hebben, daar ongerust over zijn, dan concentreer ik me daar samen met h\u00e9n op.'Is dat het recept om vier uiteenlopende ministersposten te doen?'Ik heb in ieder geval grote waardering voor de ambtenaren in Nederland, onder wie de mensen waarmee je op een ministerie intensief samenwerkt. Ik denk dat de hoge kwaliteit van hun werk een onderschatte succesfactor is in dit land. Ze nemen dingen die goed gaan voor kennisgeving aan. De dingen die niet goed gaan proberen ze te verbeteren. Die drive herken ik. Ik werk graag met hen. Misschien is dat een van de redenen dat ik het, nou ja, langer dan gemiddeld volhoud.'Dus als je dat ambtelijke potentieel weet aan te boren, kun je alles?'Nee, wat ook nodig is in dit vak, is volstrekte integriteit. Ik wil mezelf niet als een heilige afschilderen, maar ik ben wel integer. Dat is cruciaal voor het politieke werk: mij is tijdelijk macht toevertrouwd en dat vertrouwen moet ik waarmaken door mijn uiterste best te doen voor de publieke zaak. Niet voor mezelf. Groepsbelang. En je moet in dit vak hard willen werken.'U moet hard werken om een PvdA-wens in vervulling te laten gaan: in 2020 moet 16 procent van de energie duurzaam zijn.'Maar dit is toch helemaal geen PvdA-wens? De PvdA had 18 procent in het verkiezingsprogramma staan, de VVD 14. De politieke afspraak in het regeerakkoord werd 16 procent. Als we niets doen, komt de opwarming van de aarde boven of flink boven de 2 graden uit. En dan heb je echt een serieus probleem, zeggen de deskundigen. Dus moeten we de CO2-uitstoot verminderen. Die 16 procent is een nuttig hulpmiddel om een belangrijk doel te bereiken. Dat doel is net zo goed van de VVD als van de PvdA.'Om 16 procent in 2020 te halen moet u zo snel mogelijk beginnen met windparken op zee. Voelt u die druk?'Dan gaat u ervan uit dat we onze doelstelling vooral met windparken op zee moeten halen. We gokken niet alleen op wind op zee. We gaan de 16 procent realiseren met een mix van productietechnieken, waaronder wind op land en op zee. Bovendien is, in de tijd van het kabinet-Balkenende IV, besloten tot de bouw van twee grote windparken op zee.'Maar volgens deskundigen zijn er nog tien keer zoveel windparken in zee nodig. Vergissen zij zich?'Dat weet ik niet, dat hangt af van hoeveel duurzame energie kan worden opgewekt met goedkopere technieken: we kunnen biomassa bijstoken in kolencentrales, we kunnen aardwarmte gebruiken, we kunnen windmolens op land bouwen, wind vlak bij de kust is een optie, wat hebben we nog meer...'Zonnecellen?'... zonnecellen. Als we zonder extra wind op zee kunnen, dan doen we dat. Maar ik denk dat dat een onderdeel van de mix zal zijn.'In een toespraak in Berlijn zei u: ik kan beter in Ierland een windmolen neerzetten en in Zuid-Europa zonnepanelen. Hoe haalt u dan die 16 procent?'Ja, die 16 procent is door verstandige mensen bedacht, maar het is ook heel verstandig om vast te stellen dat er in Ierland twee keer zoveel wind waait als bij ons, Zweden over waterkracht beschikt en in Zuid-Europa de zon meer schijnt. Daar moeten we met elkaar in Europa optimaal gebruik van maken.'Als een Nederlands bedrijf een windmolen in Ierland neerzet, kan Nederland de duurzame energie dan op zijn conto schrijven?'Nee, maar het is denkbaar daar afspraken over te maken. Maar niet om me onder die 16 procent uit te draaien. Waar ik voor pleit is dat we onze eigen doelstelling halen en dat we de Europese mogelijkheden maximaal benutten.'De kosten van duurzame energie komen op de energierekening van particulieren, oplopend tot 284 euro per jaar in 2020. Dat lijkt een zware last.'Zeker. Het gemiddeld besteedbaar inkomen per huishouden is het afgelopen jaar met 3,2 procent gedaald, de hoogste teruggang in dertig jaar. Elke extra heffing is lastig te dragen. Dat doe je alleen als het echt nodig is.'Waarom?'Er zijn vier redenen voor die 16 procent. We willen niet afhankelijk zijn van een klein aantal leveranciers van fossiele energiedragers en we moeten de opwarming van de aarde helpen te voorkomen. Ten derde moeten we de economische kansen pakken die de productie van duurzame energie het Nederlandse bedrijfsleven biedt. En ten vierde moeten we zo veel mogelijk in onze eigen energiebehoefte voorzien.'Maar moet dat een huishouden 284 euro kosten?'Mijn doel is om het niet zo ver te laten komen. Het moet zo goedkoop mogelijk. We sparen al 3 miljard euro uit doordat we niet meer op de oude manier subsidie geven. En wat ook winst gaat opleveren, is innovatie. Je ziet dat er snelle ontwikkelingen zijn, op het gebied van windenergie, het drukken van de kosten bij zonnecellen, bij mestvergisting.'Heeft het Nederlandse bedrijfsleven bij die innovatie in de duurzame energiesector de boot niet al gemist, de afgelopen jaren?'Absoluut niet. Veel van de machines waarmee in China zonnepanelen worden gemaakt, komen uit Nederland. Die kans hebben wij benut. Of neem Heerema, in Zwijndrecht, daar hebben ze twee reuzentransformatoren gemaakt - 40 meter hoog, honderden miljoenen euro's per stuk. Die maken gelijkstroom van wisselstroom voor een groot windpark dat de Duitsers in zee aan het bouwen zijn, boven Groningen. En van alle windparken op zee in Europa wordt een kwart aangeleverd en ge\u00efnstalleerd door de Nederlandse industrie. Nederlandse bedrijven die actief zijn in offshore-energieprojecten hebben een omzet van een miljard euro, tussen nu en 2020 kan dat verdrievoudigen. Mestvergisting! Hebben we ook veel expertise in. Aardwarmte ook, dankzij onze spectaculaire tuindersbedrijven.'Ook iets nieuws: schaliegas. Gaan we daar de boot missen, of moeten we die boot misschien zelfs bewust laten passeren?Zodra het woord 'schaliegas' valt, staat Kamp op, loopt naar een houten kast naast zijn bureau en haalt daaruit een plastic zakje en een platte houten kist, die hij voorzichtig openmaakt. In de zak zit een cilindervormig stuk rood zandsteen, waar het normale gas uit wordt gehaald. Korrels van het poreuze zandsteen vallen op de grond. In de kist een platte grijze plaat leisteen. De plaat in de kist is glad en massief.'Ik vind het altijd leuk om zelf te kunnen zien waar je over praat. Conventioneel aardgas zit in dit poreuze gesteente. Als je hierin boort komt dat gas er vanzelf uit, gemiddeld een miljoen kuub per dag. Maar dit hier is schalie. Je ziet dat het veel dichter is. Het gas stroomt veel minder. Sla je daar een put in dan komt er per dag maar 20, 25 duizend kuub uit.'Waar beginnen we aan, met dat schaliegas?'Het is echt de verhoudingen in de wereld aan het veranderen. De industrie in de VS maakt een revival door. Ik denk dat we schaliegas moeten behandelen net als ons andere gas. Gas is gas, of het nou in het ene gesteente zit of het andere. We moeten zakelijk bekijken of dat op een verantwoorde manier kan worden gewonnen.'Maar er zijn dus verschillen met conventioneel gas. Voor schaliegas heb je veel meer putten nodig en dus meer boortorens. Daar heb je in een dichtbevolkt land rekening mee te houden. Daarnaast is de winningstechniek anders, met het mogelijke risico van milieuvervuiling.'Kannibaliseert schaliegas het conventionele gas zoals dat vooral in Groningen wordt gewonnen? Als er veel extra gas uit de grond wordt gehaald, gaat de prijs misschien omlaag.'We hebben aan Gronings gas nog 900 miljard kuub beschikbaar, en met wat we nog kunnen winnen in de kleine velden komen we alles bij elkaar misschien nog tot 1.350 miljard kuub conventioneel gas. Het lijkt erop dat er in Nederland aan schaliegas tussen de 200 en 500 miljard kuub is, en dan eerder richting 200. Dat zijn wel hele ruwe gegevens, want de proefboringen zijn nog niet eens verricht. De maximale productie aan schaliegas is, voor zover ik het nu kan overzien, 2 \u00e0 4 miljard kuub per jaar. Uit Groningen en de andere velden halen we nu 80 miljard kuub aan conventioneel gas. Dus dan spreek je niet over kannibalisme.'Op 1 december moeten elf onderzoeken klaar zijn over het risico op aardbevingen in Groningen door de gaswinning. Kan dan blijken dat 80 miljard niet meer realistisch is?'Het is zeker dat het op termijn minder gaat worden. Na 2020 daalt in ieder geval de productie van het gas in Groningen. Over tien jaar is de winning gehalveerd en daarna wordt het nog minder. Ik voorzie nu dat wij nog tien jaar lang netto-exporteur van aardgas zullen zijn, daarna worden we netto-importeur. Vanaf dat kantelmoment zou schaliegas een rol kunnen gaan spelen.'Op de suggestie van de toezichthouder om minder Gronings gas te winnen om het risico op bevingen te beteugelen, heeft u gezegd: geen sprake van...'Dat heb ik helemaal niet gezegd. Wat ik heb gezegd, is dat ik niet zomaar beslis dat we minder gas gaan winnen. Als je dat doet, moet je je heel precies realiseren wat daar de effecten van zijn. Bijvoorbeeld op de frequentie en maximale sterkte van de aardbevingen. En je moet ook weten of je diezelfde effecten ook kunt bereiken door het gas op een andere manier te winnen. Ik heb gezegd dat ik eerst de benodigde informatie wil hebben, alvorens verstrekkende beslissingen te nemen.'U houdt van onderzoeken.'Ik ben nooit zo onder de indruk als iemand ergens bij voorbaat pertinent nee of ja tegen zegt. Dat overtuigt mij niet. Argumenten voor een keuze, die overtuigen mij. En die kun je pas hebben als je eerst alle feiten op een rij hebt. Tegen tegenstanders van aardgaswinning of proefboringen naar schaliegas zeg ik: zout uw mening nog even op. Misschien verandert u wel van gedachten.'Cv Henricus Gregorius Jozeph (Henk) Kamp23 juli 1952Geboren in Hengelo1980 Rechercheur bij de Fiscale Inlichtingen- en Opsporingsdienst (FIOD)1986 Wethouder Borculo en Statenlid Gelderland1994 Lid Tweede Kamer2002 Minister van Volkshuisvesting, Ruimtelijke Ordening en Milieubeheer.2003 Minister van Defensie2007Lid Tweede Kamer2009 Commissaris voor Bonaire, Sint Eustatius en Saba.2010 Minister van Sociale Zaken en Werkgelegenheid2012 Informateur kabinet-Rutte II2012 Minister van Economische ZakenWoonplaats ZutphenHenk Kamp is gehuwd en heeft twee kinderen en drie kleinkinderen.",
      "time": "17 april 2013, 00:00",
      "timeofday": "00:00",
      "title": "'Windmolens op zee? Het kan veel goedkoper'",
      "year": 2013
    },
    {
      "category": "Archief",
      "count": 64,
      "day": 21,
      "href": "http://www.volkskrant.nl/archief/waarom-onze-partij-het-verschil-gaat-maken~a3303915/",
      "month": 8,
      "text": "PVDA RONALD PLASTERKIedereen is evenveel waardWie thuis geen zekerheid heeft, kan moeilijk de wereld met open vizier tegemoet treden.PvdA'er Ronald Plasterk staat daarom pal voor de ontslagbescherming en de toegang tot zorg en onderwijs. En waar moet worden bezuinigd, gebeurt dat op een eerlijke manier.Het portiek waar ik opgroeide: touwtjes uit de brievenbussen in de deur, spelen bij de familie Brouwer schuin onder ons (acht kinderen in hun vijfkamerflat), trapveldje achter het huis. Geleerd: respect voor elkaar, iedereen is evenveel waard, samen dingen bereiken. Vijfentwintig jaar gewerkt in de internationale wetenschap: dynamische wereld, open, competitie, en Nederland blaast partij mee. Geleerd: we leven niet op een eilandje, als je wat wil bereiken moet dat internationaal, en vooruitgang bestaat echt.Tussen die twee werelden, het geborgen portiek en de grote buitenwereld, hoeft geen tegenstelling te bestaan als je het goed doet. Voor Nederland ligt de toekomst in een open houding naar de wereld, te beginnen met een open houding naar Europa. We zijn geografisch de poort naar de wereldzee\u00ebn, economisch sterk gericht op handel en export en cultureel al vierhonderd jaar wereldspeler door onze open liberale houding. Maar elke blik op de wijde wereld begint met zekerheid thuis.Daarom is de PvdA tegen het afschaffen van de ontslagbescherming. Want mensen die jaren gewerkt hebben bij een baas moeten weten dat ze niet zomaar op straat kunnen worden gezet. Daarom willen we de onontkoombare bezuinigingen eerlijk delen, waarbij mensen met een hoog inkomen meer kunnen dragen. We houden de beste zorg toegankelijk ook voor mensen met een kleine beurs. En bovenal voorkomen we dat door te snel snoeien de economie verder in een recessie komt en mensen hun baan verliezen.Maar we blijven ons richten op Europa en de euro, we investeren in onderwijs zodat een kind vanaf zijn jeugd zijn talenten volledig kan ontplooien, we werken naar een duurzame wereld en zorgen door innovatie dat in de economie het geld ook echt verdiend wordt. De bekende leuze 'Sterker en socialer' vat die combinatie mooi samen. Ik ben daarom nu 35 jaar lid en stemmer. Ik hoop dat we met uw steun ons prachtige land sterker en socialer kunnen maken. Dus mijn suggestie: stem PvdA!VVD MARK HALBERSAanpakken, dus niet doorschuivenAlleen door de concurrentie met andere landen aan te gaan, kan Nederland zijn welvaart behouden, betoogt VVD'er Mark Halbers. Dat betekent dat burgers hun verantwoordelijkheid moeten nemen en niet naar de overheid moeten blijven kijken.In Nederland hebben volgende generaties het altijd beter gehad dan de vorige. Begin je vandaag met studeren, dan studeer je nog altijd in een Nederland dat een van de mooiste, meest sociale en welvarendste landen ter wereld is. Die welvaart is niet vanzelfsprekend, maar breekbaar gebleken. Willen we haar voor de toekomst behouden, dan zullen we nu moeten handelen.Dan zullen we de concurrentie met andere landen moeten aangaan. Want niemand g\u00fant ons zomaar onze verworvenheden zoals zorg voor iedereen, een vangnet voor wie niet werken kan en toegang tot hoger onderwijs voor eenieder. We zullen ze stuk voor stuk moeten verdienen. D\u00e1t is de uitdaging voor de huidige generatie.Het kabinet-Rutte I voelde deze verantwoordelijkheid. Het heeft het mes gezet in de uitgaven van de overheid. Is begonnen de sociale stelsels te hervormen. Heeft burgers meer eigen verantwoordelijkheid gegeven. Want we kunnen de crisis niet oplossen door schulden te maken en naar de overheid te kijken. Nederland is niet gebouwd op de pof en op het vooruitschuiven van moeilijke beslissingen. Nederland is gebouwd op keihard werken en aanpakken. Op het besef dat je zelf eerst je geld moet verdienen, voordat je het uit kunt geven.Wij kunnen die uitdaging aan. Omdat het moet. En omdat als bijna 17 miljoen Nederlanders er samen de schouders onder zetten we elke storm doorstaan. We krijgen er bovendien een mooier en beter Nederland voor terug. Een Nederland waar mensen vrij zijn om iets van hun leven te maken.Een Nederland waar mensen zelf verantwoordelijkheid nemen. Niet alleen voor zichzelf, maar ook voor elkaar. Een Nederland waar kansen te over zijn en steeds meer mensen deze kansen benutten. Een Nederland dat niet meer uitgeeft dan het verdient.Een Nederland waar elke volgende generatie het beter krijgt, omdat het voortbouwt op de solide schouders van de vorige. Om dat Nederland te bereiken moeten we nu aanpakken en niet doorschuiven.D66 STIENTJE VAN VELDHOVENDe economie moet weer gaan groeienOm Nederland weer klaar te maken voor de toekomst, moeten eerst de overheidsfinanci\u00ebn op orde worden gebracht, stelt Stientje van Veldhoven. Daarvoor is het noodzakelijk om de economie te hervormen en de arbeidsmarkt te moderniseren.D66 wil dat Nederland vooruitgaat. Door gezonde overheidsfinanci\u00ebn, economische groei en een sterk, democratisch Europa. Met investeringen in onderwijs, duurzaamheid en ondernemerschap. Want we staan al te lang stil. En dat levert niets op: geen baan, geen diploma, geen betaalbaar huis en niet de zorg die u verdient.Het kabinet-Rutte-Verhagen heeft Nederland van de regen in de drup geholpen: we hebben een staatsschuld van 400 miljard euro, mensen kunnen maar moeilijk aan een baan komen of hun huis verkopen, de zorgkosten lopen op en we zitten met een groeiende, groene schuld.Om Nederland weer klaar te maken voor de toekomst, moeten allereerst de overheidsfinanci\u00ebn op orde worden gebracht. Niet meer uitgeven dan er binnenkomt en terug naar begrotingsevenwicht. Dat doet D66 onder meer door de economie te hervormen en de arbeidsmarkt te moderniseren. Zodat ouderen meer kans krijgen op een baan en kwetsbare groepen sneller weer aan het werk komen. Daarbij moet de woningmarkt op de schop, waardoor starters eerder een huis kunnen kopen en grond voor nieuwe kantoren wordt gebruikt om meer huurwoningen te bouwen.Onze economie moet weer gaan groeien. D66 wil investeren in een schone, slimme en sterke economie. D66 trekt 2 miljard euro uit voor onderwijs en onderzoek. Voor het verbeteren van de kwaliteit van leraren, meer onderwijsuren en opleidingen van hoge kwaliteit die aansluiten op de arbeidsmarkt. Ook liggen er enorme kansen op het gebied van duurzame energie. Van onze energie is 96 procent grijs in plaats van groen.We kunnen als open exporteconomie enkel floreren in een krachtig Europa, dat daadkrachtig optreedt en scherp toezicht houdt op banken en begrotingen. Een democratischer Europa met minder bureaucratie is van groot belang. De laatste jaren gaat het in de politiek te veel om het partijbelang, in plaats van het landsbelang. Het begrotingsakkoord laat zien dat het anders kan. D66 heeft het antwoord om Nederland weer te laten groeien. Wij willen vooruit.SP RENSKE LEIJTENHoe sociaal komen we uit de crisis?Pas op om in tijden van crisis tegenstellingen op de spits te drijven, waarschuwt SP'er Renske Leijte. Bijvoorbeeld die tussen generaties. Want waarom zou het goed zijn voor jongeren om de ouderenzorg af te schaffen, zoals steeds meer partijen voorstellen?Tot 12 september zullen veel plannetjes worden gelanceerd en ruzietjes worden uitgevochten. Zal veel worden gediscussieerd over personen en cijfertjes. Maar daar draait het deze verkiezingen natuurlijk niet om. De vraag is hoe we sociaal uit de crisis komen en mensen vertrouwen krijgen in de toekomst. Hoe we de begroting op orde krijgen, maar de mensen niet vergeten.In verkiezingstijd worden politieke verschillen uitvergroot. Maar dat betekent niet dat we de tegenstelling tussen generaties moeten opblazen. Waarom zou je jonge mensen die dure medicijnen nodig hebben tegenover mensen die ouderenzorg nodig hebben zetten? Tot nu toe konden we dat toch allebei betalen? Waarom zou het goed zijn voor jongeren om de ouderenzorg af te schaffen, zoals steeds meer politieke partijen in meer of mindere mate voorstellen? Alsof jongeren geen fatsoenlijke oude dag willen hebben?De kosten voor de zorg zijn snel gestegen. De belangrijkste redenen zijn onnodige verspilling, overbodige bureaucratie en ondoordachte marktwerking. De overheid heeft de organisatie van de zorg steeds meer losgelaten. Niet de kennis en de kunde van artsen en verpleegkundigen, maar de bemoeienis van private zorgverzekeraars zou de zorg beter, goedkoper en effici\u00ebnter maken. Dat bleek een politieke illusie. Nog nooit steeg het budget van de vrije sector zo hard, was er zo veel bureaucratie en waren er zo veel klachten over de geleverde zorg.Natuurlijk moet ook in de zorg worden bezuinigd, de vraag is hoe. Wij willen de kwaliteit van AWBZ-, ouderen-, gehandicapten- en thuiszorg behouden. Maar een menselijkere zorg is echt geen duurdere zorg. Wij kunnen fors bezuinigen \u00e9n de zorg beter maken. Door verspilling en regelzucht aan te pakken en inhalige bestuurders aan banden te leggen.12 september kunnen de kiezers de koers van de zorg bepalen. Gaan we door met de politiek van meer markt en 'betaal maar zelf'? Of gaat de politiek verantwoordelijkheid nemen voor de zorg? Door te bezuinigen op bureaucratie en bestuurders en te investeren in kleinschalige zorg, waar we kunnen vertrouwen op de professionaliteit van artsen en verpleegkundigen? Die keuze is aan u!CHRISTENUNIE ARIE SLOBWij kiezen voor zeven hervormingenDe ChristenUnie kiest voor zeven hervormingen die perspectief bieden voor jong en oud, zegt lijsttrekker Arie Slob. Hervormingen die de overheidsfinanci\u00ebn voor nu en voor de toekomst gezond maken en die de kwetsbaren in de samenleving ontzien.Nederland staat de komende tijd voor enorme uitdagingen. De economie zit in zwaar weer en de arbeidsmarkt zit op slot. Hierdoor komen veel jongeren \u00e9n ouderen moeilijk aan een baan. De staatsschuld loopt zo hoog op, dat voorzieningen als de zorg en de AOW voor toekomstige generaties onder zware druk staan. De woningmarkt moet weer op gang komen, bovendien krijgen starters daar nu geen eerlijke kans. We hebben een te grote ecologische voetafdruk. Om de wereld ook voor toekomstige generaties leefbaar te houden, is doorgaan met ons huidige energieverbruik geen optie. Op veel terreinen moet een omslag gemaakt worden naar oplossingen met perspectief.De ChristenUnie kiest daarom voor zeven hervormingen. Hervormingen die de overheidsfinanci\u00ebn voor nu en voor de toekomst gezond maken, maar die ook kwetsbaren in de samenleving ontzien. Wij kiezen bijvoorbeeld voor het beperken van de hypotheekrenteaftrek en het schrappen van de overdrachtsbelasting voor starters. De AOW-leeftijd wordt geleidelijk verhoogd naar 67 jaar.De enorme uitdagingen in onze samenleving en economie kunnen niet worden opgelost zonder investeringen in onze toekomst. Daarom steken wij bijna een half miljard extra in onderzoek en in onderwijs. Dat geld steken we bijvoorbeeld in extra leraren voor het basisonderwijs, in beter vakonderwijs op het mbo, in extra contacturen in het hoger onderwijs. Jongeren van nu zijn straks onze vakmensen, artsen, leraren en ondernemers.De toegang tot het hoger onderwijs moet gegarandeerd blijven, de basisbeurs moet voor de bachelor en de master in stand blijven. Partijen die kiezen voor een leenstelsel zadelen iedere student op met een forse extra schuld. Het afschaffen van de basisbeurs leidt ertoe dat iedere uitwonende student na vier jaar 13 duizend euro extra schuld opbouwt. Het is onverantwoord om jonge mensen met een loden last de arbeidsmarkt en woningmarkt op te laten gaan.Er moet een omslag komen van 'ik' naar 'wij'. De ChristenUnie kiest voor zeven hervormingen die perspectief bieden voor jong en oud. Samen kunnen we de uitdagingen aan.CDA SYBRAND BUMADe oplossing komt niet van de flankenHet CDA kiest bewust voor werk, gezin en samenleving, stelt lijsttrekker Sybrand van Haersma Buma. Extra geld zal worden gestoken in scholing, onderwijs en innovatie. Bezuinigingen op de kinderopvang worden teruggedraaid.Nederland is een prachtland en dat willen we zo houden. Een land waar mensen veilig wonen, werken voor hun inkomen en omzien naar anderen. Om dat zo te houden, moeten we er wel werk van maken. Het CDA kiest daarbij heel bewust voor werk, gezin en samenleving. Het is onze overtuiging, dat \u00e9chte oplossingen niet van de flanken komen. Uiteindelijk komt de oplossing uit het midden: uit een weloverwogen, verstandige lijn.Het CDA kiest voor werk, omdat dat financi\u00eble zekerheid biedt, en veelal plezier brengt en een sociaal netwerk. Daarom is het behoud van werk zo'n speerpunt. Via de sociale vlaktaks, lastenverlichting en loonmatiging stimuleren we de economie. Bovendien willen we een betere bescherming voor zzp'ers. En scholing voor werknemers zeker stellen. Het doel is zo veel mogelijk mensen mee te krijgen op de arbeidsmarkt. Daarom trekken wij meer geld uit voor scholing, onderwijs en innovatie.We kiezen voor het gezin als hoeksteen van onze samenleving, in al haar vormen. Het combineren van arbeid en zorg is een fikse opgave, en het CDA kiest er dan ook bewust voor om gezinnen te ondersteunen. Door de kindregelingen in stand te houden, door bezuinigingen op de kinderopvang terug te draaien en door in te zetten op meer flexibel werk en flexibele opvang. Vaak zijn ouders de dupe omdat kinderen op verschillende locaties zitten en tijdstippen niet aansluiten op schooltijden en werktijden van ouders. Dat kan echt beter.Wij kiezen voor een actieve samenleving, waarin iedereen meedoet. In tijden van crisis zijn we als Nederlanders automatisch meer op elkaar aangewezen. Dat vergt een nieuwe moraal in Nederland. Een moraal van minder overheid, minder regels, meer aandacht voor mensen, meer mantelzorg, meer buurtinitiatief. Het CDA gelooft echt dat daar de kracht van Nederland in schuilt. En dat is het eerlijke verhaal, niet uit de flanken maar uit het midden. Politiek is meer dan kabaal maken. Politiek is ook met anderen oplossingen bieden en verantwoordelijkheid dragen.GROENLINKS JOLANDE SAPHet is tijd voor de groene oplossingNiets is economisch verantwoord als het ecologisch onverantwoord is, stelt GroenLinks-leider Jolande Sap. 'We kunnen onze aarde niet blijven uitputten als we ook in de toekomst een gezonde economie willen hebben.'Nederland zit al vanaf 2008 in de ergste economische crisis sinds tachtig jaar. De gevolgen zijn groot. Het aantal faillisementen is enorm en de werkloosheid loopt op, waardoor veel mensen zonder werk en zonder perspectief thuiszitten. Het Kabinet-Rutte heeft laten zien dat kil bezuinigen de crisis niet oplost. Dat mensen niet gebaat zijn bij alleen een boekhoudersmentaliteit. Het moet echt anders. Het is tijd voor de groene oplossing.Vrijwel alle politieke partijen denken dat economische groei en aandacht voor natuur en milieu onverenigbaar zijn. Alsof we zouden moeten kiezen tussen het een of het ander. Maar het tegendeel is waar. We kunnen onze aarde niet blijven uitputten als we ook in de toekomst een gezonde economie willen blijven houden. Niets is economisch verantwoord als het ecologisch onverantwoord is.Een land als Duitsland laat zien dat het kan. Investeren in een schone economie levert honderdduizenden banen op. Daar werken meer mensen in de groene energiesector dan in de auto-industrie. GroenLinks wil dat Nederland ook voor een groene economie kiest. Dat realiseren we door vervuilers te belasten en werken beter te belonen. GroenLinks maakt Nederland tegelijkertijd eerlijker, met gelijke kansen voor iedereen. Wij willen dat mensen zelf vorm kunnen geven aan hun leven.Met gelijke kansen op een fatsoenlijk inkomen, goede zorg dicht bij huis, een betaalbare woning en een prima pensioen. Eerlijk delen betekent ook dat we bonussen en topsalarissen zwaarder belasten.Een groener Nederland staat sterker. En daar staat GroenLinks voor. Een Nederland met een innovatieve economie, die nieuwe banen schept. Met gelijke kansen voor iedereen. Waar ruimte is voor natuur. Een Nederland dat gezonder is, in alle opzichten. Door onze economie te vergroenen, komen we uit de huidige crisis. Maar nog belangrijker, we voorkomen de volgende. Nu is het moment om door te pakken. Om de politiek van een groene koers te voorzien.GroenLinks. De tijd is nu.GROOT VU-VK VERKIEZINGSDEBATOnder leiding van Philippe Remarque, hoofdredacteur van de Volkskrant, vindt vanmiddag van 15.30-17.00 uur een verkiezingsdebat plaats in de Aula van de Vrije Universiteit in Amsterdam, Boelelaan 1105.Deelnemende partijen zijn VVD, SP, PvdA, D66, CDA, GroenLinks en ChristenUnie.De toegang is vrij, maar aanmelden is verplicht op www.vuconnected.nl/debat. Komt allen!",
      "time": "21 augustus 2012, 00:00",
      "timeofday": "00:00",
      "title": "Waarom onze partij het verschil gaat maken",
      "year": 2012
    },
    {
      "category": "Opinie",
      "count": 130,
      "day": 5,
      "href": "http://www.volkskrant.nl/opinie/van-der-leeuw-lezing-door-philipp-blom-verhalen-waarin-wij-geloven~a3342925/",
      "month": 11,
      "text": "Toen ik ten slotte het ijs opging, omringd door drommen mensen die meestal niet zo heel vast op hun onvertrouwde glimmende ijzers stonden, ontdekte ik tot mijn verrukking dat ik kon wegzoeven waar anderen wankelden, zonder vrees voor een valpartij of voor andere schaatsers. Vallen is niet zo erg als je vrij klein en licht, en niet bang bent. Ik begon aan een verkenning van de vlakte die letterlijk aan mijn voeten lag, maar merkte dat een deel was afgezet. Een groepje tevreden kwakende eenden peddelde rond in een wak en andere stonden op \u00e9\u00e9n poot bij de rand, met de andere poot veilig opgetrokken tussen hun warme veren. Ik ging naar het roodwitte lint dat om ze heen was gespannen. Iemand legde me uit dat de eenden dat wak nodig hadden om hun voedsel op te duiken en dat ze het openhielden door er in rond te peddelen en zo ijsvorming te voorkomen. We mochten niet te dichtbij komen, want de ijslaag was te dun om veel gewicht te dragen.Ongeduldig ging ik een andere kant op. Een eindje verder op het ijs had zich een kluitje mensen gevormd en ik wilde zien waar zij naar keken. Heel nieuwsgierig wrong ik me naar het midden van de kring en daar zag ik het: een zwaan, zo sierlijk als een schilderij, met zijn vleugels uitgestrekt en zijn lange hals flauw gebogen, als het ware in volle vlucht in het ijs onder onze voeten gevroren. Hij had duidelijk naar voedsel gedoken en was in verwarring geraakt, had het wak gemist en daarbij een even wrede als wonderlijk mooie dood gevonden. De mensen keken zwijgend toe, bijna met een soort devotie. Het was stil.Opeens klonk er een gekerm, een metalig geknars, een duister geluid alsof er een enorm bot werd verbrijzeld. Als een bevroren bliksemschicht trok er een scheur door het ijs onder mijn schaatsen en de mensen stoven in paniek weg, terwijl ik ook zelf naar de rand van het ijs vluchtte, vlak bij de veiligheid van de oever. Het gewicht van zo veel lichamen op zo'n klein oppervlak was een te zware last voor de bevroren ondergrond geweest, maar al snel bleek de scheur de schaatsers niet in gevaar te brengen. Geschrokken maar opgetogen snelde ik de rest van de middag rond, zo ver mogelijk van het dunne ijs bij het eendenwak en de zwakke plek waar de zwaan zijn einde had gevonden. Het was de laatste keer dat ik die slotgracht bevroren heb gezien. Door de klimaatverandering en misschien ook wel door mijn eigen rondtrekkende bestaan heb ik sindsdien nooit meer de gelegenheid gehad om er te schaatsen.Er is een dilemma bij dit soort verhalen. Door mijn herinnering met u te delen, heb ik iets toegevoegd aan het weefsel van uw eigen herinneringen en daarmee uw wereld iets vergroot. Het beeld van die zwaan maakt nu deel uit van uw eigen associaties met de winter, die naar ik aanneem een even dikke laag vormen als het ijs op een bevroren meer in januari. U bent tenslotte een volk van schaatsers en ik weet bijna zeker dat ieder van u heeft teruggedacht aan soortgelijke winterdagen, aan de kou, de opwinding, het heerlijke gevoel dat we op de schaats kunnen hebben als we moeiteloos door een witte wereld glijden. U ziet een kasteel met slotgracht en kinderen die lachend rondrennen en joelend proberen elkaar te pakken, met rode konen van kou en opwinding. Maar kunt u mij ook geloven? Weet u zeker dat dit echt gebeurd is, of stel ik alleen maar mijn gehoor op zijn gemak voor een komende discussie over abstractere denkbeelden?Toevallig herinner ik me dit echt. Ik ben zelfs nog de meteorologische annalen ingedoken om na te gaan welk jaar het was omdat ik dat niet meer precies wist, maar het gaat vrijwel zeker om de uitzonderlijk strenge vorst van begin 1979. Ik ben nergens een vermelding van een dode zwaan in het ijs tegengekomen, maar wie de moeite zou nemen navraag te doen bij mensen die daar die winter waren, vindt zeker een aantal dat die zwaan heeft gezien en het bestaan ervan zal bevestigen. Dit verhaal is echt gebeurd en u kunt mij geloven.Maar het interessante is dat het niet uitmaakt of dit nu allemaal wel echt heeft plaatsgevonden. Niet voor het verhaal. Dat is goed of slecht, en goed of slecht verteld. U als luisteraar reageert niet in de eerste plaats op de feitelijke juistheid, maar op de verhalende kracht van datgene wat u hoort. Dat roept bij u herinneringen op, schept beelden in uw hoofd. U bent bereid het op u in te laten werken, ongeacht of ik er iets van kan bewijzen.U bent bereid mij te geloven omdat de krachtigste manier om een gedeelde wereld op te bouwen veeleer is door verhalen dan door harde informatie te delen, en omdat u zonder geloof geen dag meer zou kunnen leven. Ook al hebben de meesten van u nog nooit een voet in Antarctica gezet, neemt u toch aan dat het bestaat omdat u er veel verhalen over hebt gehoord, verhalen die elkaar niet tegenspreken en die uit bronnen kwamen die u voor betrouwbaar houdt - uw leraren, een natuurdocumentaire, een geleerde misschien. U hebt foto's van de ijswoestenij gezien en bent bereid aan te nemen dat die afbeeldingen niet liegen. U gelooft deze verhalen omdat u onmogelijk alles wat u hoort kunt verifi\u00ebren. David Hume heeft erop gewezen dat er geen logische reden is dat morgen weer de zon opkomt, maar dat we dit toch allemaal geloven, gewoon omdat de zon hierin sinds mensenheugenis al zo betrouwbaar lijkt. Als we echt aan alles zouden twijfelen wat we niet empirisch kunnen toetsen, kunnen we wel ophouden. Zonder te geloven in verhalen, zouden we verloren zijn.In een andere zin maakt het niet eens uit of het verhaal over de bevroren zwaan al dan niet waar is, of in januari 1979 echt een vogel de dood vond onder het ijs op de gracht van kasteel Detmold, zetel van de vorsten van Lippe, een aristocratische familie waaruit overigens ook een zekere Bernhard Leopold Friedrich Eberhard Julius Kurt Karl Gottfried Peter Prinz zur Lippe-Biesterfeld voortkwam, beter bekend als Prins Bernhard, prins-gemaal van koningin Juliana en vader van koningin Beatrix. Het beeld van de zwaan heeft zijn eigen po\u00ebtische waarheid, onafhankelijk van de feitelijke gebeurtenissen. Er is geen duidelijke grens tussen feit en fictie in de verhalen die wij scheppen, en die ons weer scheppen.Het dier dat verhalen verteltDe wereld waarin wij leven is een dicht weefsel van verhalen. Ze stellen ons in staat de weg te vinden in ons leven en onze omgeving, ze vertellen ons wie we zijn, ze verbinden ons, ze geven ons een verleden en een toekomst en vormen daarmee ook ons heden.Wij kennen geen ander dier met het vermogen verhalen te vertellen, de wereld tot een abstract beeld te herscheppen en dit met tekens over te brengen. Bijen kunnen via een abstracte dans de plaats van voedselbronnen overbrengen, maar zij geven alleen een aanwijzing; slapende honden dromen kennelijk levendig over jagen en vechten, getuige de spiertrekkingen in hun poten en hun onderdrukt geblaf, maar als ze wakker worden, vertellen ze niets over hun dromen; chimpansees doen weleens met een stuk hout wat een mensenkind met een pop zou doen, door ermee rond te lopen en zelfs een zacht nest ervoor te bouwen, maar ze brengen hun symbolische verbeelding niet over met behulp van gebaren, afbeeldingen of taal; andere apen liegen door hun soortgenoten met waarschuwingskreten naar de veiligheid van de boomtoppen dirigeren, zodat ze op de grond kunnen genieten van een gevonden vrucht zonder die te hoeven delen, maar buiten deze onmiddellijke context verzinnen ze geen verhalen over denkbeeldige tijgers.Wij zijn het dier dat elkaar verhalen vertelt, niet uit vrije keuze, maar uit noodzaak. Het is een deel van onze biologische bedrading om verhalen te vertellen, om in de omgang een vorm van waarheid te scheppen. Elk verhaal legt een structuur op aan de wereld om ons heen, een besef van zin en orde. Evolutionaire wetenschappers die zich in dit vraagstuk hebben verdiept, wijzen erop dat verhalen de wereld ordenen, raadselachtige levensfeiten verklaren, schijnbaar willekeurige feiten met behulp van de verbeelding een reden geven. Volgens hen was het voor onze verre voorouders een overlevingsvoordeel om aan elementen uit de wereld om hen heen kracht toe te schrijven. We kunnen beter eenmaal te vaak denken dat een tak in het gras een gifslang is dan andersom. We kunnen beter denken dat er achter een bewegende tak misschien wel een tijger loert dan deze visuele aanwijzing veronachtzamen. Het was een belangrijke stap in onze geestelijke ontwikkeling om achter de zichtbare verschijnselen een verborgen wil te leren zien en dit inzicht in abstracte tekens over te brengen.Dankzij deze ontwikkelingsreflex hadden de eerste mensen een voorsprong op andere dieren. Door de wereld om hen heen uitvoeriger te interpreteren, konden zij betrouwbaarder voorspellen wat er gebeurde en daarin een patroon en zin zien. Zij brachten ordening in hun ervaring aan en kenden betekenis toe aan schijnbare willekeur. Ze konden niet alleen voorzien wanneer en waar weleens roofdieren en prooien zouden kunnen verschijnen, ze konden dit ook overbrengen door hun ervaringen in symbolische patronen te verweven en de hi\u00ebrarchie van hun eigen groep te projecteren op de natuurlijke wereld: als daar iets bewoog, moest er een beweger zijn, ook al was die onzichtbaar; als zij zelf moeders en vaders waren, en zoons die onderling vochten, en jongeren die verliefd werden, en ouderen die geschillen beslechtten, dan zou zich hierin wel de natuurlijke orde der dingen weerspiegelen. Wij werden ten volle mens door ons eigen sociale universum te projecteren op de wereld om ons heen en deze denkbeeldige orde met elkaar te delen met behulp van verhalen waarmee we de wereld ordenden, verborgen bedoelingen en verklaringen aanwezen en een structuur voor de ervaring schiepen: voor de mens heeft alles een betekenis.Leren verhalen te vertellenDit grondpatroon moet iedere persoon meester worden. Kleine kinderen worden geboren met een honger naar verhalen, maar niet met een volledig begrip ervan. De eerste verhalen die ze zelf vertellen imiteren de vertelorde zonder de structuur te doorgronden. 'Er was eens een hoge boom', zegt een tweejarige, 'en een grote, bruine koe, en toen viel uit de wolken een man en die deed zijn voet pijn.' Zo'n rudimentair verhaal tekent de verbijsterende wereld van schijnbaar losstaande feiten waarin peuters zich bevinden, een wereld waarin het bestaan van de kerstman niet onwaarschijnlijker is dan een oom in een land heel ver weg, of het feit dat in een vliegtuigje hoog in de lucht zo veel mensen kunnen zitten.Zo wordt de vertelorde een eindeloze reeks feiten: 'En toen... en toen... en toen...', maar pas gaandeweg leren kinderen dat het niet genoeg is zomaar een oneindige reeks gebeurtenissen op te sommen, maar dat deze een doel moeten hebben, dat er een situatie moet worden opgelost, een spanningsboog moet worden geschapen, dat een verhaal een begin, een midden en een eind moet hebben. Kinderen zijn verslaafd aan verhalen en hebben vooral behoefte aan herhaling omdat ze zich nog de orde der dingen eigen moeten maken, nog moeten leren hoe ze ervaringen aan zichzelf kunnen vertellen. Ze krijgen nooit genoeg van een bepaald verhaal omdat ze net zozeer naar de structuur als naar de personages en gebeurtenissen luisteren, omdat hun vertrouwdheid daarmee hen in staat stelt een stukje van de wereld om zich heen te veroveren. Ze leren om iets te ritualiseren wat anders een stortvloed van willekeur zou zijn, om te bepalen wat belangrijk is en wat niet, en gaandeweg begrijpen ze iets van de geest van anderen, van andere emotionele horizons, verborgen drijfveren. Ze leren hun denkbeelden over de wereld te structureren.Zelfs als volwassenen benaderen wij de wereld via verhalen: de geschiedenis van ons land, onze familie en onszelf, onze persoonlijke mythologie\u00ebn, wat we over onszelf vertellen. We lezen boeken, gaan naar de film en kijken televisie, niet om meer kennis en kunde te krijgen, maar om ons te verdiepen in een verhaal en in de orde geruststelling te vinden, net als kinderen. We kunnen ons net zo goed de moeite besparen om naar een misdaadserie te kijken, want we weten toch al dat de inspecteur op het eind de moordenaar zal pakken - maar die vertrouwdheid is nu juist wat we zoeken.In de omgang met anderen cre\u00ebren we een versie van onszelf voor publieke consumptie, een personage dat uit gekleurde herinneringen of aperte leugens is geweven. Elke minuut van elke dag vertellen we in gesprekken ons leven aan anderen: 'Ik kwam op straat die-en-die tegen', vertellen we aan een vriend, 'en hij zei... en ik zei... en hij zei...', of in eigentijdser idioom: 'en ik had zoiets van... en hij had zoiets van... en ik had zoiets van...'Meteen bevinden we ons in een vertelsituatie, doen stemmen en gebaren na, plaatsen onszelf in een gunstig daglicht, vertellen een voorval als een volledig minidrama door dat wat voor het verhaal van belang is te selecteren. Mensen die te weinig selecteren, worden als saai ervaren: hun verhalen zijn niet boeiend omdat ze alle elementen een gelijk gewicht geven, zich verliezen in details, het verhaal volstoppen met onbelangrijke informatie, ons ongeduldig maken. We verlangen een vertelorde van elkaar. We hebben behoefte aan een rangorde van feiten die ons in staat stelt onze denkbeelden te structureren, door nieuwe gebeurtenissen in de vorm van de vertrouwde te verwerken.Deze vertelorde bewerkstelligt een wonder: ze stelt ons in staat voort te leven door voor ons een wereld te scheppen die het bewonen waard is, en een orde der dingen waarin verhalen helden en schurken, een probleem en een oplossing, een begin, een midden en een einde hebben. Niemand van ons zou ook maar een dag zonder kunnen.Door deze merkwaardige obsessie heeft onze soort de benodigde moed om voort te leven. Onze feitelijke, ongefilterde ervaring van de wereld kenmerkt zich door een onverdraaglijke hoeveelheid onrecht, chaos en willekeur. Zaken waar we voor leven en werken en op hopen, worden geen werkelijkheid, andere lijken zomaar uit de lucht te komen vallen. Kinderen gaan dood aan ziekten, rechtschapen mensen worden gedwarsboomd en vertrapt en in armoede gestort, schurken maken keer op keer goede sier en worden rijk en omringd door hun familie oud, hele steden worden weggevaagd door natuurrampen of onheil dat de mens zelf teweegbrengt - overal geven toevalligheden ons leven een vorm die we niet voorzien of gewild hadden en zien we ons gedwongen tot compromissen en standpunten die we altijd per se wilden voorkomen. Voor de meeste mensen ontvouwt het leven zich als een onleefbare reeks teleurstellingen en tegenslagen.Maar wij ervaren het leven niet zo. Wij ervaren het zoals we het aan onszelf vertellen. Wij maken van ons leven een verhaal en ontlenen samenhang en lijn aan de vele willekeurige wendingen van ons persoonlijke en collectieve verleden, waarbij we een historisch relaas opstellen met een nadruk op orde boven chaos, logica boven toeval, overwinning boven nederlaag. We vinden de moed om iets nieuws te beginnen door verhalen te vertellen.In onze verhalen heeft het leven tenminste een doel en leiden daden tot gerechtvaardigde uitkomsten. Binnen de klassieke vertelling worden booswichten gestraft en rechtschapenen beloond - de kosmische orde wordt door onwetendheid of kwaadwilligheid verstoord en ten slotte hersteld. De klassieke Griekse orde van hubris - catastrofe - catharsis wordt ge\u00eberbiedigd. Zo eenvoudig is het natuurlijk niet altijd en we vertellen ook weleens verhalen waarin dit verleidelijke patroon wordt doorbroken, maar ook als we tegen de klassieke orde van de vertelde wereld in vertellen, kunnen we deze tegenstelling alleen lezen en begrijpen omdat we ons de grondpatronen eigen hebben gemaakt.Als we verliefd worden en een leven met een ander willen opbouwen, is naar de harde feiten kijken het ergste wat we kunnen doen. Wie de cijfers raadpleegt, zal zien dat de meeste relaties op een teleurstelling en tweederde van de huwelijken op een scheiding uitdraaien, dat veel mensen die in een relatie vastzitten vinden dat hun seksleven onbevredigend is en hun liefde door sleur afgestompt, dat hun kinderen vervreemd zijn en hun financi\u00eble toestand door externe eisen wordt beheerst - en zelfs dat degenen die redelijk gelukkig zijn, een goede kans hebben met ziekte, ongelukken en tegenslag te maken te krijgen.Maar mensen die verliefd worden, doen dat niet. Die lachen om zulke cijfers. Dat zal hun niet overkomen. Zij weten dat ze zullen slagen waar anderen mislukt zijn, dat ze hand in hand de zonsondergang tegemoet zullen gaan en nog lang en gelukkig zullen leven. Dat en alleen dat geeft hun het lef de existenti\u00eble gok hoe dan ook te wagen. We zouden kunnen zeggen dat ze alleen maar aan misleiding ten prooi vallen, een bemoedigende leugen die even zeker als de nacht na het daglicht komt door wrede teleurstelling zal worden gevolgd, maar dat is niet de hele waarheid: door onszelf te projecteren in een toekomst die uit verhalen bestaat, hebben we een re\u00eble kans ten minste een deel van dat beginvisioen te verwezenlijken. Sommige mensen vinden echt het geluk in gezelschap, ze kunnen beter samen dan alleen de klappen van het leven verwerken, ze vinden een soort voldoening die ze anders niet zouden hebben gevonden.Door onszelf verhalen te vertellen maken we niet alleen een lelijke werkelijkheid mooier door tegen onszelf te liegen: verhalen kunnen een toekomst scheppen die zonder onmogelijk zou zijn geweest. Ze vormen niet alleen een existenti\u00eble troost die ons in staat stelt 's ochtends op te staan door ons valse moed te geven: ze vormen zelf de wereld waarin wij zullen leven. Wij zijn en blijven het beeld van de verhalen die wij onszelf vertellen.Ik heb eens met de Duits-Franse schrijver Georges-Arthur Goldschmidt kunnen spreken over een autobiografische novelle die hij had geschreven. In 1938 was Goldschmidt als jongen noodgedwongen gevlucht uit Hamburg, zijn en mijn geboortestad. Zijn literaire werk gaat over de vreselijke angst van een ontwortelde jongeling wiens heimwee nog wordt versterkt door de seksuele verwarring van de puberteit, en door de wrede mishandelingen onder de hoede van een sadistische en seksueel gefrustreerde directrice op de Franse kostschool waar hij ondergedoken zat.Zijn toen net verschenen novelle beschrijft de masochistische angst en eenzaamheid van een jongeman na de oorlog, die na vele pagina's prachtig weergegeven ellende eindigt met een eenvoudige alinea waarin hij vertelt hoe hij zijn vrouw leert kennen en bij haar de rest van zijn leven het geluk vindt. Ik vroeg hem of die korte, nuchtere verklaring na zo veel verschrikkingen geen nadere uitwerking behoefde, en hij antwoordde: 'Maar waarom? Waar het geluk begint, eindigen de woorden. Over gelukkig zijn heb ik niets te vertellen.'Goldschmidt heeft gelijk. Over het geluk valt onmogelijk te vertellen. Verhalen gaan over tegenslag en hoe deze kan worden overwonnen. Ze geven ons hoop door ons ervan te overtuigen dat andere mensen nog ergere problemen dan de onze hebben meegemaakt en doorstaan, en dat zinvolle daden zinvolle uitkomsten kunnen hebben.Verhalen bestaan omdat wij worden gekrenkt in ons rechtvaardigheidsgevoel en omdat we anders zouden wanhopen aan elke mogelijkheid om een rechtschapen leven te leiden. In een geheel rechtvaardige en gelukkige wereld zouden we geen verhalen en ook geen kunst nodig hebben. Ze zijn waardevol omdat ze iets kunnen maken wat kapot is gegaan - in elk geval in onze verbeelding.Gedramatiseerde waardenAls verhalen een oplossing voor de wanhoop bieden, is het belangrijk te beseffen dat dit op heel verschillende manieren kan, dat ze een handleiding voor het leven bevatten. Over het Midden-Oostenconflict en de botsende aanspraken van de Joodse Isra\u00ebli\u00ebrs en Arabieren op dezelfde grond heeft Amos Oz eens gezegd: 'Elke tragedie heeft twee mogelijke uitkomsten. De ene komt van Shakespeare, de andere van Tsjechov. Aan het slot van een Shakespeare-tragedie ligt het toneel bezaaid met lijken en hangt daarboven de geest der Gerechtigheid. Zo niet bij Tsjechov, waar uiteindelijk iedereen ongelukkig is, iedereen iets heeft moeten prijsgeven, niemand gerechtigheid heeft gekregen - maar iedereen nog wel leeft. Ik ben voor een Tsjechoviaanse oplossing.'Als verhalen zulke verschillende uitkomsten kunnen hebben en wij bestaan - m\u00e9t onze manier van denken en voelen - uit een web van verhalen die we over onszelf vertellen, dan is niets zo belangrijk als onze keuze van de verhalen die we vertellen. Tot op zekere hoogte betekent onze verweving in een verhalenweb vanaf onze vroegste kindertijd natuurlijk dat we er niet zomaar buiten kunnen treden om ze te evalueren, en uit verschillende verhalen kunnen kiezen alsof het tomaten voor een salade zijn. Maar we hebben wel het vermogen tot reflectie, waardoor we toch een zeker perspectief kunnen verkrijgen.Onze cultuurgeschiedenis is een opeenvolging van verhalen over onze plaats in de wereld, verhalen die uiteenlopen van de mythen over de vroege jagers-verzamelaars tot die van de vroege landbouwculturen en de stadsmythen die zijn geboekstaafd, van Homerus tot de Bijbel en vandaar tot de Verlichting. Ze bestaan uit een subtiele en krachtige dialectiek tussen een eenvoudige weerspiegeling en dramatisering van de waarden van onze sociale omgeving en onze kennis van de wereld, en onze projectering in een toekomst waarin deze waarden door hun overlevering veranderen.De grootste verhalen weten onze collectieve waarden te verschuiven - niet altijd als stap op de grote weg van de vooruitgang, zoals Hegel meende, maar beslist wel zo dat het leven van de mensen die erin verstrikt zijn verandert. Het christendom was zo'n verhaal. Dat veranderde de waarden van de oudheid en schoof een hele cultuur een andere kant op. Het is betwistbaar of het een betere wereld heeft geschapen, maar het staat buiten kijf dat wij allen een product zijn van een min of meer christelijk erfgoed en dat zelfs onze schijnbaar seculiere cultuur nog altijd doortrokken is van de stijlfiguren en beelden en reflexen van een eeuwenlange christelijke overlevering.Wij mogen denken dat onze individualistische, marktgerichte, geseksualiseerde, meedogenloze maatschappij door en door seculier is, maar als we onder de oppervlakte kijken, zien we dat wij allen gevangenen van het christendom zijn. We zien de toekomst nog altijd in termen van paradijs en apocalyps, onze samenleving gelooft nog altijd in de verlossende waarde van het lijden, we geloven nog altijd dat de geest edeler is dan het lichaam, we houden ondanks het groeiende wetenschappelijke bewijs wanhopig vast aan het idee van de vrije wil, dat zo belangrijk is voor het godsdienstige begrip van de zonde (zonder vrijheid geen zonde) en dat nog altijd onze benadering van de gerechtigheid beheerst, we hunkeren nog altijd naar verlossing, zijn nog altijd op zoek naar een grote Waarheid. In de dominante vorm van het verhaal in onze cultuur, de Hollywoodfilm, wordt het als obsceen bestempeld om naakte, laat staan seksueel geprikkelde lichamen te laten zien, terwijl het heel aanvaardbaar is om lichamen doodgemarteld te zien worden. Is er een beter voorbeeld van de christelijke afkeer van lichamelijk genot?Terwijl onze voorouders als onbereikbaar doel om na te volgen heiligenbeelden vereerden, hebben wij onze eigen metafysische wereld van schoonheid geschapen met in de reclame om ons heen de gefotoshopte glamour van alles wat jong, cool en rijk is, en die op ons min of meer dezelfde uitwerking heeft als de heiligen van weleer: wij kunnen de vergelijking met deze idealen niet doorstaan, we voelen ons er klein bij, ze houden ons op onze plaats, ze maken ons gehoorzaam. De Nespresso-engel George Clooney is het ideaalbeeld van de consumptiehemel die wij hebben geschapen om onszelf te tiranniseren. We zijn nog altijd verstrikt in het verhaal van het christendom, maar we beseffen het niet meer en het is daardoor oneindig veel moeilijker om er bezonnen tegenover te staan, om te beslissen welke kanten aan dit verhaal gunstig voor ons zijn en welke ons tot gevangenen maken.Vertaling en interpretatieHier zullen we moeten ingaan op een van de boeiendste, neteligste kwesties in dit verband: de relatie tussen feit en fictie - of moet ik zeggen tussen waarheid en leugens? Dat ligt niet zo eenvoudig. Denk maar aan het ambacht van de historicus, dat van mijzelf, en de relatie daarvan met de waarheid.Oppervlakkig gezien is het vraagstuk eenvoudig: iets is wel of niet gebeurd en het is aan de historicus om tussen beide een duidelijk onderscheid te maken. Er bestaan methoden om feiten van fictie te scheiden. Als u verhalen hebt gehoord over de Slag bij Waterloo en u twijfelt aan hun waarheidsgehalte, hoeft u maar naar Belgi\u00eb te gaan, naar het gelijknamige dorp, en het bezoekerscentrum en de souvenirwinkels zullen u vertellen dat die slag er is geweest. Op het beroemde geschilderde panorama zult u in elke meter van de 110 een goede indruk krijgen van de verschrikkingen van de veldslag.Gaat u de velden in en neemt u een schep mee, dan komt u nog verder dan alleen de tweedehands verhalen en voorstellingen. Graaft u diep genoeg, dan vindt u eerst tientallen en daarna duizenden kogels, beenderen en knopen, en de eerste de beste historicus zal u vertellen dat die van omstreeks 1815 dateren en dat hier een grote veldslag moet hebben plaatsgevonden, want de botten zijn door kogels en sabels verbrijzeld en daaruit blijkt dat duizenden mensen een gewelddadige dood zijn gestorven, en dat ze getuige de knopen uniformen lijken te hebben gedragen en dat deze uniformen Frans, Brits en Pruisisch waren.Er was een slag bij Waterloo en zelfs een korte blik in een willekeurige bibliotheek zal u vertellen dat dit een beslissende gebeurtenis was, waarbij Napoleon werd verslagen en de Europese geschiedenis veranderde, een gebeurtenis die zeer tot de westerse verbeelding heeft gesproken en een inspiratiebron voor kunstenaars is geweest, van Tolstoj en lord Byron tot Stendhal en Beethoven en, dichter bij onze eigen tijd, W.G. Sebald.Maar dan wordt het ingewikkeld. Uit de kogels, beenderen en knopen kunnen we opmaken dat de Slag bij Waterloo heeft plaatsgevonden, maar wat is de betekenis? Veteranen zullen hun kinderen heel verschillende verhalen hebben verteld, al naar gelang ze aan de Franse of de geallieerde kant hadden gevochten, en terwijl sommigen van hen het als een ramp beschouwden, zagen anderen het als een triomf. Jozef Stalin, voor de meesten van ons een van de monsterlijk moorddadigste misdadigers van de monsterlijk misdadige 20ste eeuw, wordt door veel Russen, onder wie ook historici, nog altijd als een held beschouwd. Ze betwisten niet de moorden, de showprocessen, de goelags en de hongersnoden, ze vinden alleen dat dit aanvaardbare offers voor een veel groter goed waren. Hun geschiedenis berust op andere waarden.De meeste historische feiten staan open voor zo'n scala van interpretaties en geven stof tot een veelheid van verschillende en tegenstrijdige interpretaties. Als vertellers van verhalen staan historici voor dezelfde beproevingen als musici: Ludwig van Beethoven had bijvoorbeeld de gewoonte om precieze metronomische aanwijzingen boven zijn stukken te zetten en een muzikale fundamentalist heeft alle recht van spreken als hij beweert dat ze precies zo snel gespeeld dienen te worden. Maar tegenwoordig hebben we andere instrumenten die andere technieken vergen en Beethoven zelf, die in zijn zoektocht naar een grootser geluid menige piano heeft vernield, zou misschien wel de voorkeur aan de zwaardere klanken van een moderne concertvleugel of de kracht van een modern orkest hebben gegeven.De concertzalen van nu zijn groter dan die waarin Beethoven ooit zijn muziek heeft horen spelen en sommige galmen te veel om zo snel in te spelen als hij heeft aangegeven, want dan zou de muziek een akoestisch geroezemoes worden, terwijl het droge geluid van een kleine kamer of een studio een hoger tempo en dus ook een andere frasering kan vergen. Musicus en publiek leven tenslotte in een wereld na Wagner, Brahms, Sch\u00f6nberg, Cage, de Beatles en de Stones - een schat aan associaties en weerklanken die de componist en zijn tijdgenoten niet deelden. Hoe is het dan mogelijk om een vorm van waarheid tussen Beethovens bedoeling en hedendaagse oren vast te stellen?Een musicus staat onvermijdelijk voor de taak de feitelijke basis - de muziek, de partituur - te interpreteren en te vertalen in de realiteit van een levende kunst in een bepaalde omgeving. Een interpretatie die voorbijgaat aan de noten zoals ze zijn opgeschreven zal objectief onjuist zijn, maar bestaat er wel een juiste interpretatie? Zelfs in het gunstigste geval zal een concert of opname niet die ene Waarheid over een werk van Beethoven vastleggen, maar een interpretatie die al dan niet door de toehoorders wordt aanvaard omdat zij deze boeiend, verhelderend en gezaghebbend vinden. De partituur op zichzelf is dood en is alleen tot leven te wekken als subjectieve versie, gevoed door kennis, vakmanschap, smaak, situatie en persoonlijke stijl.Het resultaat is altijd verweven met een perspectief, een bepaalde horizon, maar dat wil niet zeggen dat het willekeurig of relativistisch is in een postmoderne zin. Het is altijd afhankelijk van een bepaalde context, maar het gaat wel uit van de feiten in een partituur en berust op stilistische conventies, technische vaardigheid en ervaring, en uiteindelijk moet het weerklank vinden binnen de opvattingen van het publiek. Een interpretatie die zich duidelijk niets aantrekt van de relevante feiten, zal door hen die deze feiten kennen niet worden aanvaard.Hetzelfde geldt voor verhalen en wat wij daarvan kunnen geloven. In feitelijke zin kan een verhaal waar of onwaar zijn: in die slotgracht in 1979 was wel of geen zwaan in het ijs gevroren. Maar verhalen hebben ook een po\u00ebtische, metaforische waarheid en om die reden stellen we er hoe dan ook belang in. Het beeld van die sierlijke, bevroren zwaan spreekt ons aan op een manier die losstaat van de feitelijke dood van zomaar een vogel. Het belichaamt iets wat ons in staat stelt fictie - een weefsel van leugens - als voertuig voor menselijke waarheid te gebruiken.De samenzwering van de fictieDe waarheid van de fictie is niet hetzelfde als het feitelijke bestaan van de kogels, beenderen en knopen van Waterloo. De verteller en zijn toehoorders, zijn lezers, smeden met elkaar een samenzwering, een samenzwering die we nog uit onze kindertijd kennen: laten we net doen of dit waar is, zegt hij , volg mij in deze wereld en blijf doen alsof, en ik zal u wonderbaarlijke dingen laten zien. We volgen de schrijver en we leven met zijn schepping zoals we ook met echte mensen zouden leven. We weten dat ze niet echt zijn. De oude anekdote van die cowboy ergens in het oude Westen, die in een theater waar een reizend toneelgezelschap Othello speelde de hoofdpersoon doodschoot omdat die zojuist een mooie vrouw had gewurgd, is zo ontstellend grappig omdat de schutter, vermoedelijk een eenvoudige ziel, dit verschil niet had begrepen, terwijl niemand naar Sint-Petersburg zou reizen om de levensloop van Anna Karenina te onderzoeken, ook al is zij voor ons re\u00ebler dan de meeste 19de-eeuwse Russen die echt hebben geleefd en wier bestaan is gedocumenteerd.Fictie bevindt zich in een wankel evenwicht dat kinderen intu\u00eftief beheersen. Zij beleven verhalen, zij beleven spelletjes. Zij d\u00f3\u00e9n niet of ze Superman of een prinses zijn, ze z\u00edjn die figuren, kruipen volledig in hun huid, maar alleen nadat ze hebben gezegd: nu ben ik Superman en jij mijn vijand. Maar als Superman honger krijgt of valt en zich bezeert, verdwijnt meteen de schijn en blijft alleen een jongetje in een blauwrood pak over. Kinderen bewegen zich met een volmaakt en natuurlijk gemak tussen de werkelijkheid van hun verbeelding en de werkelijkheid van hun directe leven, een vaardigheid die de meesten van ons als volwassene niet zo gemakkelijk meer kunnen oproepen.Maar al kennen wij dan niet meer de pure vreugde om met ons hele wezen in een verhaal te kruipen, we geloven wel in de menselijke waarheid van een roman of film of toneelstuk zonder deze als een feit te zien, we volgen ademloos de levens van de hoofdpersonen en beschouwen hen als vrienden, ook al weten we dat ze nooit hebben geleefd. We laten de verbeelding toe, we suspend our disbelief, om de fraaie term van Samuel Taylor Coleridge te gebruiken: zolang we lezen of kijken 'schorten wij ons ongeloof op' en krijgen dit dan later weer terug.Een befaamd voorbeeld van iemand die verzuimde dit onderscheid te maken is Don Quichot. Gevoed door middeleeuwse romances en niet in staat de weg naar zijn eigen eeuw terug te vinden, trok hij erop uit om dat wat hij had gelezen in praktijk te brengen en alleen de ongeletterde Sancho Panza kon hem voor ernstige schade behoeden. Als wij geen onderscheid tussen feit en fictie maken, als we in de fictie geloven zoals in de wereld om ons heen, zitten we allemaal als verfomfaaide ridders op onze Rosinantes en vechten tegen windmolens.In de tuin van IolantaEr is nog een verhaal waarin dit thema heel mooi wordt verbeeld, het verhaal van Iolanta, een mooie prinses die blind was geboren en in een ommuurde tuin woonde. Daar had haar vader haar geplaatst en haar bedienden had hij op straffe des doods opgedragen nooit een woord te zeggen over het gezichtsvermogen. Zijn dochter moest leven in haar schijnwereld van zoete geuren en klanken en moest verstoken blijven van het vreselijke besef dat ze niet kon zien, en iedereen om haar heen spande samen om de illusie in stand te houden. Zoals onvermijdelijk is in een sprookje, verschijnt er een reizende ridder die verliefd wordt op de mooie prinses. Door hem komt ze haar gebrek te weten en als de koning de man die haar kunstmatige wereld heeft vernietigd terecht dreigt te stellen, wordt ze op wonderbaarlijke wijze genezen en trouwt ze uiteraard met haar geliefde, waarna ze nog lang en gelukkig leven.Dit verhaal is een tijdloze en scherpzinnige uitdrukking van een menselijke waarheid: de prinses is een gevangene van haar waan - in een verhaal dat voor haar is bedacht en door iedereen om haar heen in stand wordt gehouden - dat ze letterlijk maar ook figuurlijk blind is, totdat ze noodgedwongen haar eigen situatie inziet, een pijnlijk besef dat haar zintuigen herstelt en verruimt. Er zijn veel Iolanta's op de wereld - mensen en hele samenlevingen die zich liever in een geruststellende leugen verschansen dan een werkelijkheid onder ogen te zien die te pijnlijk is om te verdragen. Het verrassende is dat dit kleine psychologische meesterwerk pas in 1845 is geschreven, door de Deense dichter Hendrik Hertz.Het tegendeel van Iolanta's kunstmatige onwetendheid in haar ommuurde tuin is een veel ouder verhaal: Ariadne, een figuur uit de Griekse mythologie, dankzij wier gouden draad Theseus het labyrint in kon gaan om de Minotaurus te doden, het woeste monster met de stierenkop dat in de doolhof gevangen zat, en daarna weer zijn weg terug kon vinden. De gouden draad doet denken aan de schikgodinnen die de draad van ieders lotsbestemming spinnen, zodat de mensheid een weefsel wordt dat uit ontelbare lotsdraden is geweven, een andere manier om te spreken over het weefsel van de individuele verhalen die het weefsel en patroon van een groter geheel vormen.NieuwelingenDeze verhalen vertellen ons niet alleen iets over hun personages, maar ook over onze eigen verhouding tot verhalen. Als wij niet meer de verhalen weten te onderscheiden die we nodig hebben om een chaotische wereld te overleven, de structuur die ze geven aan onze gedachten en gevoelens over onszelf en de wereld waarin we ons bevinden, als we niet de gouden draad gebruiken om de weg uit de doolhof van onze eigen verbeelding te vinden, worden we de gevangenen van onze verhalen zoals Iolanta in haar tuin. Als we niet meer de weg weten in de wereld, kunnen we in de kristallijne schoonheid van een verhaal opgesloten raken zoals de zwaan die ik als jongetje onder het ijs zag.De structuur van de verhalen die wij onszelf blijven vertellen is oneindig veel ouder dan onze beschaving, een nieuweling in ons collectieve verleden. Het grootste deel van onze geschiedenis als soort, zo'n tweehonderdduizend jaar, hebben we in groepen jagers-verzamelaars over de vlakten gezworven, niet meer dan dertig \u00e0 veertig man sterk en voortdurend in beweging, eerst in Afrika en daarna, misschien zestigduizend jaar geleden, ook buiten de grenzen van het continent dat de bakermat van de mensheid was.Ons leven als honkvaste landbouwers gaat niet verder terug dan zo'n tienduizend jaar, en onze stadsculturen met schrift, handel, bestuur, wiskunde en priesterintriges voeren ons niet meer dan zesduizend jaar terug - driehonderd generaties maar, een keten van driehonderd vrouwen die ieder van ons met het neolithicum verbindt. De wetenschap en techniek zoals we die nu kennen waren zelfs tien generaties geleden bij de meeste mensen nog onbekend, en wat betreft het internationale verkeer van informatie en mensen, elektriciteit en computers - dat dateert allemaal van recente datum.Het mag dan ook geen verrassing zijn dat deze enorme versnelling van de geschiedenis nog niet is doorgedrongen tot de uithoeken van onze instinctieve geest. Het grootste deel van onze geschiedenis en ook onze oudste verhaallijnen beschrijven een wereld die onvertrouwd en onwerkelijk voor ons is geworden. Voor onze voorouders was het belangrijk verhalen te vertellen om zin te geven aan een wereld die in veel opzichten onbegrijpelijk was. Door menselijke angsten en hoop, menselijke emoties en menselijke sociale structuren te projecteren op de wereld om hen heen verwierven onze voorouders een gevoel van controle over hun omgeving. Het animisme, waarin elke struik en elk dier de levende uitdrukking van een geest is en de bliksem de zichtbare toorn van een boze geest, was het beste model om een wereld voor de komst van de wetenschap te begrijpen.Wij zijn het dier dat verhalen vertelt omdat verhalen ons in staat stellen te ontkomen aan de willekeur in ons bestaan en in onze ervaring, die een onverdraaglijke gedachte voor ons is. We projecteren doel en zin en structuur op de wereld omdat we anders zouden wanhopen. Maar zoals we hebben gezien, verlenen de verhalen die we vertellen niet alleen structuur aan onze wereld, maar geven ze ook vorm aan onze wereld, onze emoties en onszelf en moeten we ons dus afvragen of ze wel overeenstemmen met ons en onze doelstellingen.Theologisch denkenAls collectief verhaal werd onze hang naar doel en zin gecodificeerd in godsdienst, die volgens mij nog altijd bestaat in iets wat ik het theologisch denken zou willen noemen: de instinctieve en ononderzochte overtuiging dat alles wat ons overkomt moet gebeuren volgens een groot plan met ons als middelpunt, met ons als het ultieme doel, ook al is dit plan ons onbekend.Dit was een natuurlijke en nuttige reactie in een wereld die niet verder reikte dan een paar kilometer in het rond en die terugging tot de schimmige, mythologische herinnering van voorgaande generaties aan een leven dat al duizenden jaren onveranderd was. Dit is geen rationeel of nuttig standpunt meer in een wereld die naar we nu geloven uit meer dan honderd miljard sterrenstelsels bestaat, elk met weer miljarden of biljoenen sterren, waarvan de Melkweg, ons eigen huis, een van de kleintjes is, met maar vierhonderd miljard sterren met elk ontelbare planeten om zich heen, waaronder onze eigen blauwe aarde - niet meer dan een stipje in een uitgestrektheid die te ver reikt om in onze kleine hoofden te passen. Lang nadat wij er niet meer zijn en nadat dit blauwe stipje is verteerd door de zon, zal het heelal er nog altijd zijn: groot, stil en onberoerd door deze tragedie.Dat is een onbehaaglijke gedachte omdat ze de grenzen van onze verbeelding opblaast, want geen verhaal en geen beeld is groot genoeg om dit te bevatten. Onze geest heeft zich immers ontwikkeld om een bepaalde omgeving aan te kunnen en daaraan zin te geven, niet om de massa's van de kosmologie te bevatten. Niets in de geschiedenis en vorming van onze geest stelt ons in staat zo'n gedrocht te begrijpen en onze geestelijke reflexen zijn nog altijd even antropocentrisch.Ons intu\u00eftieve begrip van onze plaats in de wereld lijkt nog altijd veel op dat van een 3-jarig kind dat denkt dat niemand hem kan zien als hij zijn ogen dichtdoet. We blijven onszelf verhalen vertellen waarin onze ervaring weerklinkt, een ervaring gevormd door generaties wier leven gericht was op een clan, een bijzonder landschap met zijn kenmerkende flora en fauna, op de voortdurende dreiging, de aanwezigheid van de dood, de opwinding van de jacht en de lange uren om het kampvuur waarin verhalen werden verteld om het geheel zin te geven.Inzicht in de anatomie van verhalen en hun plaats in ons leven wordt daardoor een centrale uitdaging voor ons.Verhalen verbeelden waarden. We groeien ermee op en ze vormen onze opvattingen en gevoelens, doordat we daar talloze keren over horen vertellen en naar horen verwijzen. We kunnen heldhaftige verhalen over onszelf vertellen of, in het geseculariseerde erfgoed van het christendom, verhalen over onszelf als slachtoffer van onrecht en vervolging. Literair historicus Erich Auerbach meende dat er in de westerse culturen twee manieren zijn om verhalen te vertellen, de Hebreeuwse en de Griekse. In de Hebreeuwse traditie zijn verhalen transformatief en moeten hun hoofdpersonen beproevingen ondergaan waardoor ze veranderen en tot een hogere vorm van waardigheid en inzicht kunnen komen.Het volk Isra\u00ebl moest veertig jaar door de woestijn dwalen voor het zijn land waardig was dat zijn Heer had beloofd, Abraham moest bereid zijn om zijn zoon op te offeren (een van Gods wreedste streken), en Jakob om met de engel te worstelen en daarbij gewond te raken, een logica die niet alleen in de christelijke martelarencultus doorwerkt, maar ook in de romantische verering van het tragische genie, van Prometheus tot Kurt Cobain.Voor de Griekse mythologie was deze cultus van transformatief lijden onbegrijpelijk. Als Odysseus na een zoektocht van twintig jaar thuiskomt, is hij wel ouder, maar niet edeler en ook niets wijzer. Hij heeft twintig goede jaren verloren, maar is daar niet door getransformeerd. Lijden in de Hebreeuwse traditie mag transformatief zijn, het blijft wel gewoon verspilling.Wij staan sceptisch tegenover deze verwerping van de persoonlijke transformatie. Uiteraard. Als postchristenen zijn wij meer Hebree\u00ebrs dan Grieken en wij proberen onszelf doorlopend te transformeren met strategie\u00ebn die uiteenlopen van 'lijnen' tot yogalessen. Dat we niet beseffen waar deze neiging vandaan komt, is een voorbeeld van de grootste intellectuele val waar we in kunnen trappen - en geregeld inderdaad in trappen, wij allemaal: die van de vertrouwdheid, de veronderstelling dat alles zo m\u00f3\u00e9t zijn omdat het zo \u00eds, alleen maar omdat we ermee opgegroeid zijn en niet op alternatieven zijn gestuit.We kunnen aan de val van het vertrouwde ontkomen door open te staan voor de veelheid en de noodzaak van esthetische vorm. Als het ambacht van de historicus toch al iets weg heeft van dat van de oefenende musicus - door tientallen feiten op te diepen en deze dan te interpreteren aan de hand van vaardigheid, traditie, stijl en inzicht - dan is hier nog een muzikale parallel: elk muziekstuk moet worden gespeeld op een bepaald instrument of een bepaalde groep instrumenten en elk instrument brengt zijn eigen scala van technische mogelijkheden en beperkingen, van toonhoogte en klankkleur met zich mee.Tot op grote hoogte bepaalt het instrument wat en hoe ik kan spelen. Het bepaalt een idioom. Ik kan geen zuivere muziek spelen zoals die Bach zo intensief heeft onderzocht in sommige van zijn stukken - \u00acwaaronder de Kunst der Fuge - die niet eens voor een bepaald instrument zijn geschreven, alsof ze bedoeld waren om in hun zuivere vorm te worden beluisterd. Musici hebben altijd voor een dilemma gestaan: door de Kunst der Fuge te bewerken voor verschillende instrumenten, bijvoorbeeld een orgel, een piano, een strijkkwartet en een orkest, hebben ze van dit grote werk noodgedwongen verschillende stukken gemaakt.Natuurlijk was zelfs Bach het product van een muzikale traditie, met een bijzondere benadering van toonladders en harmonie, van assonantie en dissonantie, van vorm en sociale functie. Als musici beseffen wij dat we niet kunnen ontkomen aan idiomen, niet ontkomen aan de fascinerende bijzonderheden van interpretatie en transpositie. Zuivere muziek mag het ideaal zijn, maar zoals alle idealen is dit per definitie onmogelijk te verwezenlijken.Voor het vertellen van verhalen geldt hetzelfde. De verteller kiest noodgedwongen een instrument, een taal, een idioom, een sociaal register, met alle mogelijkheden en beperkingen. Op het eenvoudigste niveau blijkt dit bij vertalingen en hun culturele weerklank: Goethes regel '\u00dcber allen Gipfeln ist Ruh' kan in het Engels niet adequaat worden weergegeven als 'above all treetops is silence' en omgekeerd is 'I can't get no satisfaction' van de Stones toch niet hetzelfde als 'Ik kan geen bevrediging krijgen'.Het is een open deur dat elke taal zijn onvertaalbare termen heeft - joie de vivre, Heimweh, fairness, Islam - maar hun subtiele invloed gaat veel dieper dan kwesties van vocabulaire. We kunnen in verschillende talen verschillende dingen uitdrukken en het is alleszins aannemelijk dat we ook anders kunnen en moeten denken en voelen. Verhalen bestaan in taal. Een zuiver verhaal kan net zo min bestaan als een zuiver muziekstuk - en bestaat het wel, dan kan het niet worden overgebracht zonder dat het door zijn medium wordt bezoedeld, veranderd en geannexeerd.Elke zin die wij uitspreken is in het weefsel van voorgaande verhalen ingebed, is een daad van interpretatie en vertaling die weerklanken bij zijn toehoorders oproept. Als ik u over een zwaan vertel, haalt u meteen niet alleen beelden naar boven van hun edele uiterlijk, maar ook van Lohengrin en Het Zwanenmeer en Het lelijke eendje, van wandelingen in het park, uitstapjes met kleine kinderen om ze te voeren - en van de droge vaststelling dat elke zwaan die zo majestueus over het water glijdt, onder water heel hard peddelt. Dit wordt allemaal bepaald door de weerklanken van onze eigen cultuur.Mijn vrouw, die uit Nieuw-Zeeland komt, is altijd opgetogen als ze een witte zwaan ziet, niet omdat ze van tautologie\u00ebn houdt, maar omdat de zwanen die de eerste kolonisten in haar eigen land invoerden zwart waren en dat ook nu nog zijn. Karl Popper, die in de Tweede Wereldoorlog in Nieuw-Zeeland woonde en lesgaf, koos dit gegeven als grondslag van zijn fraaie constatering dat we om de zin 'alle zwanen zijn wit' te falsifi\u00ebren niet nog meer witte zwanen, maar \u00e9\u00e9n zwarte moeten proberen te vinden. Als ik het voorval op het ijs in 1979 aan een publiek in Somali\u00eb of in het Braziliaanse regenwoud zou vertellen, werd het een ander verhaal en ook als ik het in Nieuw-Zeeland zou vertellen, zou het intu\u00eftieve beeld in het hoofd van mijn toehoorders dat van een zwarte vogel in het ijs zijn. In elk geluid dat ik maak, elk woord dat ik uitspreek, weerklinken de associaties van duizenden jaren.En toch heeft het ambacht van de historicus, van mijzelf, nog een ander aspect: de vergelijking van het verhaal van ons collectieve verleden en zijn waarden met het breder en dieper wordende domein van de feiten - om te zien of en waar deze weglaten, verfraaien, manipuleren en misleiden. Historici hebben niet alleen tot taak het verhaal van onze beschaving voor elke generatie steeds opnieuw te vertellen, ze moeten ook zorgen dat we niet te veel vreemde ballast verzamelen en dat deze ons niet wegvoert van de kogels, beenderen en knopen uit het verleden die het begin van onze verhalen zijn.De anatomie van de vertellingDe anatomie van de vertelling is de anatomie van onze kijk op de wereld, onze plaats in de wereld. We kunnen evenmin kiezen om al dan niet verhalen te beleven als we kunnen kiezen om al dan niet te eten, maar we moeten individueel en collectief wel proberen het lot van Don Quichot of Iolanta te vermijden, en daartoe moeten we wel eerst de verhalen om ons heen als verhalen weten te herkennen in plaats van ze als objectieve werkelijkheid te beschouwen. Alleen dan kunnen we er productief mee omgaan. Alleen dan kunnen we beslissen welke verhalen we onszelf willen vertellen.De verhalen van onze beschaving zijn met onze samenleving meegegroeid en beschrijven de geschiedenis van onze relatie tot de transcendentie, tot de gedachte dat buiten ons een werkelijkheid bestaat die niet alleen door de natuurwetten wordt beschreven, maar die een hele onstoffelijke werkelijkheid, een diepere zin en betekenis van ons leven beschrijft.Mensen zijn, volgens mij instinctief, altijd uitgegaan van het bestaan van zo'n diepere zin, van een objectief verhaal waarvan ze deel uitmaken, lopend van de rituele verhalen die we nog altijd kunnen waarnemen in de grotschilderingen van dertigduizend jaar geleden en de mythen die deze verbeelden, tot aan de gecodificeerde godsdiensten en de grote ideologie\u00ebn van de 20ste eeuw - de laatste brede poging om het messiaanse grote verhaal te ontworstelen aan de middelpuntvliedende krachten van de geschiedenis. Dat waren allemaal verschillende idiomen, verschillende interpretaties van de transcendentie waarnaar wij in ons leven verlangen, en misschien is het wel zo dat niets ons meer beangstigt dan een verlies van transcendentie, van een betekenis, het gevoel verdwaald te zijn op een planeetje in een koud en doelloos heelal.Onze beschaving heeft zich hardnekkig aan een transcendente betekenis vastgeklampt. Het communisme en het fascisme hebben de overhand gekregen na de rampspoed van de Eerste Wereldoorlog, de grootste verwoesting van collectieve verhalen na de Franse Revolutie. In een enorme en dikwijls verwarrende paradigmaverschuiving werd het grote verhaal van de vooruitgang dat aan de Europese middenklasse toebehoorde, verworpen ten gunste van een nieuwe collectieve verzameling overtuigingen, die alleen maar in naam niet godsdienstig waren.Na de verwoesting van de tweede grote dertigjarige oorlog in Europa, van 1914 tot 1945, was het Westen teleurgesteld in grote, ideologische antwoorden. Onze culturele antwoorden op het kennelijke onrecht en de gebleken zinloosheid trokken zich terug in formulefictie of in de harde, kille feiten, het wetenschappelijk bewijs. Evolutie en de survival of the fittest werden de grondslag van de verhalen die we onszelf gingen vertellen, omdat deze het nauwst verwant leken met de waarneembare werkelijkheid.In de wereld van het maatschappelijk verkeer, van de handel, werd de krachtigste uiting ervan de darwinistische interpretatie van een vrije, onbelemmerde markt, steeds verder ontdaan van elke vorm van regelgeving en als doel op zichzelf beschouwd. De markt is een objectieve kracht van de geschiedenis, zo krijgen we te horen, het onontkoombare mechanisme van de menselijke natuur dat in de echte wereld werkzaam is. We moeten erin geloven omdat we het kunnen bewijzen, net zoals we kunnen bewijzen dat de aarde om de zon draait. Na duizenden jaren culturele blindheid zijn we eindelijk in het rijk van de feiten en wetenschappelijke inzichten aangeland, zo luidt de redenering.Dat is het moment waarop we wakker, bij de tijd en waakzaam moeten zijn. Zoals ik heb geprobeerd uiteen te zetten, kunnen wij niet buiten verhalen denken, terwijl onze gevoelens en waarnemingen geheel in de vorm van het idioom worden gegoten waarvan onze cultuur zich bedient. De vrije markt is als historische kracht niet objectiever dan de wil van God of de zelfontplooiing van de Wereldgeest van Hegel of Hitlers voorzienigheid. Het is het verhaal dat onze cultuur op een bepaald moment aan zichzelf vertelt en net als alle verhalen dramatiseert en belichaamt het een reeks waarden die in de vertelling besloten liggen. Deze waarden vragen een hoge prijs, die noodgedwongen door miljoenen mensen wordt betaald: van onze eigen wanhopige nieuwe onderklasse tot de werkslaven in Zuidoost-Azi\u00eb aan wie wij de productie van onze goedkope consumptiegoederen overlaten.Volgens het marktverhaal zijn deze ongelukkigen het slachtoffer van de Vooruitgang, indirect de dupe van de historische noodzaak. Het is een meedogenloos evangelie en het wordt ons voortdurend ingeprent. Geen enkele nieuwsuitzending zou compleet zijn zonder een blik op de markt en haar ups en downs. Wij leren de markt te zien als een objectieve, theologische kracht van de geschiedenis, een kracht die helemaal los van ons staat maar die we wel moeten volgen en gehoorzamen. Het is heel moeilijk om te onthouden dat onze dagelijkse dosis beursnieuws pure propaganda is: nutteloos voor de betrokkenen, die elke seconde een update nodig hebben, en nog onbelangrijker voor niet direct betrokkenen, wier leven en directe zorgen op geen enkele wijze worden be\u00efnvloed door de wetenschap dat de Dow Jones vandaag drie\u00ebnvijftig punten is gedaald.De markt is in ons leven een goddelijke aanwezigheid geworden, een product van ons instinct tot theologisch denken. Elke dag vertellen de media ons over de reacties van 'de markt' op deze of gene ontwikkeling. De markt is bezorgd of bedrukt, is euforisch, reageert sceptisch op een politieke uitspraak die ten dienste van haar wordt gedaan. Als de markt ontevreden is, zoals in de huidige zogeheten eurocrisis, moet ze milder worden gestemd door op haar altaar brandoffers van geld en banen te brengen. We hebben zelfs theologen benoemd, hogepriesters en orakels die ons vertellen hoe de geheimzinnige wegen van deze wispelturige bull-en-bear-god het beste doorgrond kunnen worden. We zien hen dagelijks op tv.Er bestaat nog maar weinig besef dat de markt niets anders is dan de som van persoonlijke beslissingen, dat die personen ook anders zouden kunnen beslissen als hun prioriteiten anders lagen, en dat dit een maatschappelijke, opvoedkundige en ideologische keuze is. Er bestaat geen markt buiten de mensen die elke dag van het jaar met ons leven gokken.De almachtige markt heeft niet zo'n wurgende greep op onze collectieve verbeelding omdat ze in onze dagelijkse behoeften voorziet - eigenlijk profiteert maar een heel kleine elite van de verhitte speculatie en de cycli van hoog- en laagconjunctuur, terwijl de meesten van ons een onzekerder en zorgelijker leven leiden dan goed voor hen is en een maatschappelijke meerderheid almaar rechtelozer wordt en te kampen heeft met een dalende levensstandaard, minder banen, minder sociale zekerheid, minder toegang tot de gezondheidszorg en behoorlijk onderwijs, en minder kansen.Hoe komt het dan dat wij nog altijd leven in dit systeem waarin de zwaksten meedogenloos worden uitgebuit en de rijkdom aan de beroemde 1 procent wordt toegeschoven?Omdat de mythe van een objectieve markt tegemoet komt aan een ander diep verlangen in ons: het verlangen naar transcendentie, naar het ene grote verhaal, de ene objectieve Waarheid, een verhaal om in te geloven. We zijn als samenleving de geruststelling van godsdiensten en ideologie\u00ebn kwijtgeraakt en geen narcistische wond is dieper dan de vaststelling dat wij niet het middelpunt van het heelal zijn, dat er geen goddelijke voorzienigheid over ons waakt, geen verborgen Waarheid is die wij kunnen ontdekken en aanvaarden en waardoor de prijs die we betalen de moeite waard lijkt. Marktwerking is de theologie van onze tijd en we zijn bereid daar offers voor te brengen, ook al is het niet meer dan een mythe waarvan de waarden ingaan tegen de belangen en behoeften van de meesten van ons.Een verschuldigde betalingDe conjunctuurgodsdienst is een groot verhaal waar velen in onze samenleving onder lijden en dat maar weinig bijdraagt aan de levensvervulling van de rest van ons. Hij heeft zijn oorsprong inderdaad in de theologie en houdt sterk verband met de meest vreugdeloze vormen van het protestantse christendom. Met zijn fixatie op de economie en de persoonlijke verdienste boven de saamhorigheid en de gemeenschapszin is het niet alleen een verkapte nieuwe versie van het sociaal-darwinisme, maar ook van het calvinisme. Calvijn en zijn opvolgers predikten dat Gods genade niet afhangt van onze inspanningen om een rechtschapen leven te leiden, dat wij naar Gods wil te midden van de gezegenden en de verdoemden leven, en dat hij zijn goddelijke gunst en genade toont door middel van materi\u00eble rijkdom. De rijken zijn rijk omdat ze uitverkoren zijn, zij zijn deugdzaam, zij verdienen hun lot - net als de armen, verstoten als zij zijn uit Gods gunst.In onze eigen tijd van een geseculariseerd christelijk gedachtegoed is dit het heersende paradigma geworden, waarbinnen maatschappijen in de eerste plaats worden beschouwd als economie\u00ebn en burgers als consumenten. Al t\u00e9 lang stapelen wij schulden op die onze kinderen en kleinkinderen zullen moeten afbetalen - niet alleen aan banken, maar ook aan het milieu van de planeet waarop we leven.Hier stuiten we overigens op nog een voorbeeld van antropocentrische hoogmoed: keer op keer wordt ons verteld dat wij met onze hebzucht en uitbuiting de aarde verwoesten, dat wij omwille van de planeet tot inkeer moeten komen. Maar laat u niets wijsmaken. Zonder ons kan en zal de aarde heel gelukkig blijven voortbestaan en zelfs de grootste milieurampen zullen in het leven van onze planeet niets meer dan een voorbijgaande episode zijn. Als wij door onze hebzucht en domheid de basis voor ons eigen voortbestaan weten te vernietigen en daarbij ontelbare soorten boomkikkers en wilde bloemen met ons meenemen, zal de aarde zich in de korte tijd van een paar honderdduizend jaar herstellen en na een periode van opwarming en een paar ijstijden weer levenskrachtig en fascinerend opbloeien - een mooie wereld, maar zonder mensenogen om haar te zien. De aarde heeft ons niet nodig, maar wij haar wel. We hebben te lang op krediet geleefd.De ontwikkeling van ons schuldbesef, ons schuldgevoel, laat zien dat ons denken zijn theologische structuur behoudt, maar ook dat de nadruk verandert. In een godsdienstige wereld zijn we God dankbaarheid en elkaar eerbied verschuldigd. Wij hebben dit idee eenvoudigweg geseculariseerd en gekwantificeerd. Nu zijn we geldbedragen aan instellingen verschuldigd, als persoon en als samenleving, maar naarmate ons idee van schuld in een louter financi\u00eble verplichting is omgezet, heeft ons gevoel dat we elkaar iets verschuldigd zijn, onze menselijke solidariteit, hieronder geleden. Zolang wij zelf nog de kredietlijn kunnen bellen en kunnen functioneren als de consumenten die wij in onszelf zien, vermindert ons gevoel dat we elkaar als mens iets verschuldigd zijn, onze broeders hoeder zijn.Nu onze samenlevingen uit alle macht proberen te verhinderen dat de muren van dit grondig verstoorde en onmenselijke systeem instorten en ons allemaal bedelven, wordt het tijd om in te zien dat wij behoefte hebben aan een nieuw, menselijker verhaal, dat de nadruk legt op solidariteit boven concurrentie, levensvervulling boven rijkdom, gedeelde verantwoordelijkheden boven uitbuiting.Maar we hebben niet alleen behoefte aan een nieuw verhaal om in te geloven: we hebben behoefte aan een nieuwe houding tegenover verhalen, zodat we met en door ze kunnen leven zonder hun gevangene te worden, zodat zich onder ons nuttige en menselijke verhalen kunnen ontwikkelen die door elke generatie naverteld en verwerkt worden. Dat is een lastige taak.Wat geloven wij?Laten we op de oorspronkelijke vraag terugkomen: wat geloven wij? En als we niet buiten of zonder verhalen kunnen leven, hoe kunnen we er dan constructief mee leven?Hier kan ik terecht bij een oude vriend van me, de 18de-eeuwse filosoof, satiricus en schrijver Denis Diderot. Ook hij dacht graag theologisch, en wel in de meest letterlijke zin: als jongeman had hij een jezu\u00efetenopleiding gekregen. Later in zijn leven keerde Diderot zich van de godsdienst af en werd hij materialist, hedonist en seculair humanist. Hij verwierp het christendom vooral omdat hij de nadruk op transcendentie en de afkeer van zinnelijk genot zo onmenselijk vond.Diderots eigen, radicale Verlichting herkende ook in het gematigde denken van Voltaire en andere de\u00efstische Verlichtingsdenkers een versie van theologisch, impliciet christelijk denken, waarin de geest boven het lichaam, de rede boven de begeerte en de maatschappelijke orde boven de solidariteit werd gesteld. Het probleem met dit aanlokkelijke visioen van absolute rationaliteit is dat wij allemaal zijn vastgeketend aan een lichaam waarvan de begeerte, veroudering, ziekte en impulsen nooit zonder een zeker geweld in het rationalistische kader in te passen zullen zijn.Alleen als we mensen zien als de dieren die ze zijn, dacht Diderot, kunnen we een waarachtig menselijke filosofie ontwikkelen, die onze lichamelijke begeerte integreert in onze intellectuele en gemeenschapsdoelen, die geen vervulling zoekt in het overwinnen maar in het opvoeden van onze zinnelijke en irrationele aard. Zoals blijkt uit zijn eigen rijke productie, geloofde hij hartstochtelijk dat onze tegenstrijdige verlangens de bron van al het leven en al het denken zijn - een motief dat Nietzsche later zou populariseren in zijn Wille zur Macht, oftewel de blinde, gedreven levenskracht waarzonder de gehele cultuur en alle intellectuele inspanningen onvermijdelijk een steriele en vijandige kracht blijven.Diderot behield een gevoel van heimwee naar de vrome en eenvoudige wereld van zijn provinciale jeugd. 'Mijn hoofd trekt me de ene kant op, mijn hart de andere', zoals hij in een brief opmerkte. Het was een van zijn grootste en modernste filosofische prestaties om inzicht te krijgen in zijn eigen verlangen, in de psychologische aantrekkingskracht van een Grote Waarheid, en ook in de onmogelijkheid die ooit te bereiken. Precies dat was zijn verlangen naar geloof, concludeerde hij: een persoonlijk verlangen dat zich weerspiegelde in de verhalen die door anderen met eenzelfde behoefte waren bedacht, maar niet volgens een objectieve metafysische werkelijkheid. Hij vatte dit op als een re\u00ebel verlangen, maar dan zonder object, een psychologisch gegeven waarvan hij moest leren het niet te verdringen en te ontkennen, maar het geestelijk zelf tegemoet te treden.Dit conflict tussen een verlangen naar dat ene grote verhaal en het besef dat zo'n groot verhaal nooit waar zou kunnen zijn, werd een drijfveer voor zijn literaire werk. Keer op keer bespreken de personages in zijn verhalen en romans \u00e9\u00e9n enkele waarheid - of het nu Jacques de fatalist is die gelooft dat alles 'boven geschreven' staat of de volstrekt cynische neef van Rameau, die gewoon alles uit de samenleving perst wat hij kan krijgen en alleen in zijn eigen hebzucht gelooft.Diderot leefde in en door verhalen. Voor hem bestond niets anders dan verlangen, empathie en de verhalen daar omheen. In zijn romans laat hij de lezer nooit vergeten dat hij een verhaal leest, dat de verteller in kan grijpen en de lezer kan gijzelen: 'U ziet, lezer', waarschuwt de auteur meteen aan het begin van Jacques de fatalist en zijn meester, 'dat ik u moeiteloos \u00e9\u00e9n jaar, twee jaar, drie jaar zou kunnen laten wachten op Jacques' liefdesverhaal, door hem van zijn meester te scheiden en elk van beiden bloot te stellen aan alle gevaren die ik maar zou willen. Wat let me om de meester te laten trouwen met een vrouw die hem zou bedriegen?'De schrijver speelt verstoppertje met het verlangen van zijn lezer om in het verhaal te verzinken en de confrontatie ermee wordt een ingewikkeld spel van verwachting en macht, van de bereidheid iets te geloven en een constructieve scepsis. Diderot wist dat verhalen noodzakelijk zijn voor ons begrip en ons voortbestaan in de wereld, maar dat het wel gewoon verhalen zijn en blijven, aan de ene kant een samenzwering waaraan we meedoen, maar aan de andere kant in twijfel getrokken, in een voortdurende dialectische beweging.Dat is geen eenvoudige of aangename positie om in te verkeren, maar het lijkt mij wel de enige mogelijkheid om een leven te leiden dat we als intellectueel volwassen mogen omschrijven: we hebben verhalen nodig als de lucht die we inademen, maar we moeten niet vergeten dat het maar verhalen zijn, oefeningen in interpretatie en vertaling die vergezeld gaan van hun eigen bagage, hun eigen waarden en eisen aan onze verbeelding en ons leven, en die net zo min een uiting van een letterlijke waarheid zijn als een willekeurige vertolking van een muziekstuk dat kan zijn.De oplossing voor het probleem dat ons verlangen naar een objectief groot verhaal niet kan worden vervuld, is voor Diderot een fraaie paradox. Omdat hij zijn eigen irrationele hang naar een grote betekenis erkende, zocht hij een creatief en experimenteel antwoord door de kunst te beoefenen en verhalen te vertellen. In zijn verhalen en verhalende experimenten kan hij de emoties van zijn lezers aanspreken, genieten van hun en ook zijn eigen behoefte aan verhalen, en hen bewust maken van de samenzwering waarin ze zich hebben begeven en van de prijs daarvan. De kunst als een voortdurende en bewuste oefening in interpretatie wordt een analytisch instrument om de centrale uitdaging aan onze verbeelding te begrijpen: dat we verhalen gebruiken zonder dat we erin vervallen.Geen van deze gedachten ging door mijn hoofd toen ik vele jaren geleden weg schaatste bij die dode zwaan die in zijn kristallijne graf lag opgesloten. Maar nu denk ik dat die eenden in hun nabije wak een verhaal te vertellen hebben dat misschien wel net zo belangrijk is als dat van de zwaan. Terwijl ze rondpeddelden en wat voor zich uit kwaakten, leken ze minder edel en minder mooi dan die bevroren zwaan - maar ze leefden nog wel. Ze hadden als het ware een Tsjechoviaanse oplossing voor de gevaren van de winter gevonden en waren bezig een wak open te houden waardoor ze naar voedsel konden duiken, een bescheiden, maar wel nuttige bezigheid. Ze vertrouwden voor hun voortbestaan en tot hun duidelijke voldoening op hun solidariteit, door om beurten het koude water in te gaan terwijl de rest op het ijs uitrustte.Als cultuur zou het zo slecht nog niet zijn om een voorbeeld aan ze te nemen, ons niet te laten beheersen door ons instinctieve verlangen naar transcendentie, niet het ijs van een groot verhaal om ons heen te laten vriezen, hoe mooi dit ook mag zijn, maar onvermoeibaar en gezamenlijk het stromende element open te houden waarop we voor ons voortbestaan vertrouwen.Die bezigheid heeft niets heldhaftigs; ze voorziet niet in ons aangeboren verlangen naar een Grote Waarheid en belooft ook geen definitieve verlossing en einde van de geschiedenis: het zal weer lente worden, maar later treedt weer de winter in en zal een nieuwe generatie hard moeten werken om het ijs open te houden, enzovoort. Het is geen groots visioen, maar misschien moeten we, met Diderot, aanvaarden dat niet al onze psychologische behoeften kunnen worden vervuld, alleen maar omdat wij ze voelen. Misschien is de essentie van het leven wel minder heldhaftig, bescheidener maar ook menselijker dan wij in ons verlangen naar absolute Waarheden misschien veronderstellen.Als ik de keus heb, ben ik liever een levende eend dan een dode zwaan.Philipp Blomis schrijver, journalist en historicus. Vertaling: Rien Verhoef (Het citaat van Denis Diderot is vertaald door Martin de Haan)",
      "time": "5 november 2012, 08:10",
      "timeofday": "08:10",
      "title": "Van der Leeuw-lezing door Philipp Blom: Verhalen waarin wij geloven",
      "year": 2012
    },
    {
      "category": "Archief",
      "count": 50,
      "day": 16,
      "href": "http://www.volkskrant.nl/archief/minderen-verrijkt~a3410218/",
      "month": 3,
      "text": "Onze kleinkinderen zullen nog maar vijftien uur per week werken, schreef de befaamde econoom John Maynard Keynes in zijn essay The Economic Possibilities for our Grandchildren uit 1930. Ze zullen hun overvloedige vrije tijd gebruiken om vriendschappen te onderhouden en van kunst te genieten.Keynes had er nauwelijks verder naast kunnen zitten. Sinds 1930 zijn we vier tot vijf keer rijker geworden, maar de werkweek is slechts een vijfde korter geworden. Het leven draait misschien wel meer dan ooit om geld verdienen en consumeren. In hun boek How Much Is Enough? proberen Robert en Edward Skidelsky, vader en zoon, het gedachtegoed van Keynes nieuw leven in te blazen. Zij verzetten zich tegen de obsessie met economische groei en tegen het 'onverzadigbare' kapitalisme, een machine die steeds nieuwe behoeften genereert, die ons rijk heeft gemaakt, maar het grootste voordeel van rijkdom heeft weggenomen: het gevoel genoeg te hebben.In de jaren zestig werd ook gesproken over de vrijetijdssamenleving. Maar de groei werd omgezet in inkomen, niet in vrije tijd. Zijn de meeste mensen niet heel gelukkig met het consumentisme?Edward: 'Misschien, maar dat komt omdat ze zich geen alternatief kunnen voorstellen. Iemand die in eenzame opsluiting is opgegroeid, zal ook denken dat hij een heel natuurlijk leven leidt.'Robert: 'Ze leven in een ton, waarin ze zich een klein beetje kunnen bewegen. Maar ze kunnen zich geen leven buiten de ton voorstellen. In de westerse wereld zijn burgers de laatste veertig jaar ook niet gelukkiger geworden, hoewel de mogelijkheden tot consumptie enorm zijn gegroeid.'Jullie schetsen een sober bestaan, gericht op geestelijke rijkdom. Dat lijkt me net zoiets als vrije seks: misschien aantrekkelijk in theorie, maar de mens lijkt er niet op gebouwd.Edward: 'Voortdurende economische groei bestaat pas vanaf 1750. Anders dan seks is groei dus geen onverbrekelijk bestanddeel van de menselijke conditie.'De wereld van voor 1750 is niet iets om naar terug te verlangen.Edward: 'Nee, maar we hebben nu een veel hoger niveau van welvaart. Dan kun je best terug naar nulgroei.'Robert: 'We zijn ook niet per se tegen groei. Maar we willen af van groei als afgod.'Mensen consumeren omdat ze willen hebben wat de buurman heeft. Die concurrentie kun je toch nooit tegen houden?Edward: 'Je kunt het niet tegen houden, maar wel beperken. In de eerste plaats door de ongelijkheid te beperken. Hoe meer gelijkheid, hoe minder intens de concurrentie om status.'Robert: 'Jullie Nederlanders doen het trouwens heel goed, in vergelijking tot de Engelsen en Amerikanen. Jullie werken minder uren en zijn rijker dan wij. Jullie zijn ook tevredener met jullie leven, volgens mij omdat er minder ongelijkheid is. Ik geloof ook niet dat mensen een almaar hoger inkomen willen. Ze willen vooral beschermd worden tegen een daling van hun inkomen. Dat is het grote probleem van de huidige samenleving: de sterk toegenomen onzekerheid.'De Skidelsky's propageren het filosofische ideaal van 'het goede leven', een leven van zekerheid, autonomie, vriendschap, vrije tijd en harmonie met de natuur. In hun boek doen ze ook een paar concrete aanbevelingen om dat 'goede leven' naderbij te brengen: een sterke verkorting van de werkweek, een arbeidsloos basisinkomen voor iedereen, beperking van reclame en een progressieve belasting op consumptie: hoe duurder je auto of hoe meer luxekleding je koopt, hoe meer je betaalt. Niet iedereen is verrukt van dit vooruitzicht: ze zouden paternalistisch zijn en de individuele vrijheid in gevaar brengen.Als je de consumptie van luxegoederen belast, zullen mensen zeggen: ik heb hard gewerkt, van mijn leven een succes gemaakt en nu word ik gestraft.Robert: 'Dan zeg ik: je wordt gestraft voor je consumptie, maar je mag wel sparen. Dat wordt niet belast.'Maar dan kun je je geld nergens aan uitgeven.Robert: 'Je kunt sparen voor je oude dag. Een prachtige oude deugd. In de toekomst zal de overheid ook niet meer in staat zijn ouderen royaal te verzorgen. Als je 150 wilt worden, moet je zelf geld opzij zetten.'Ik heb sympathie voor jullie idee\u00ebn, maar ik denk ook: wie zijn de Skidelsky's om mij de wet voor te schrijven.Edward: 'We schrijven niemand de wet voor. We willen niet dat een elite anderen vertelt hoe ze moeten leven. We doen slechts suggesties die op de politieke agenda gezet kunnen worden.'Robert: 'Onze idee\u00ebn zijn ook niet uit de lucht geplukt tijdens een fijne lunch met vrienden. Over het goede leven bestaat een consensus onder filosofen, denkers en religieuze leiders door de eeuwen heen.'Maar als jullie idee\u00ebn worden overgenomen, moet de staat het goede leven propageren. Veel mensen zullen dat bevoogdend vinden.Edward: 'Het idee dat de staat neutraal moet zijn, is van heel recente datum. In de filosofie gaat het niet veel verder terug dan John Rawls' A Theory of Justice uit 1971. Voor die tijd zagen ook liberalen zichzelf niet als neutraal. Ze propageerden positieve deugden als tolerantie of beschaving.'Robert: 'De sociaal-democratie was ook niet neutraal, maar na de val van de Muur werd zij ontmand. Bedenk: voor Margaret Thatcher maakte de democratie ook de keuze om rijkdom te belasten, teneinde allerlei sociale en publieke goederen te financieren. Die keuze kun je opnieuw maken.'Edward: 'De staat kan ook nooit echt neutraal zijn. Hij zet altijd mensen onder druk. Denk alleen al aan wetten tegen het roken. Wij zeggen alleen: in een democratie moet je eerlijk discussi\u00ebren over de onderliggende waarden van je beleid.'How Much Is Enough? is ook een aanklacht tegen een technocratische, versluierende manier van praten. Volgens de Skidelsky's pretendeert de hedendaagse staat neutraal te zijn. Maar achter die schijnbare neutraliteit gaan duidelijke waarden schuil, bijvoorbeeld de morele noodzaak om hard te werken of de gedachte dat een materialistische levensstijl helemaal niet bezwaarlijk is, zelfs noodzakelijk om de economische groei in stand te houden. De hedendaagse staat spreekt de taal van de vrijheid, zeggen de Skidelsky's, maar in de praktijk betekent dat vooral dat de economische machthebbers ruim baan krijgen.Is statistiek niet de taal van de hedendaagse democratie? We zijn het niet eens over waarden, daarom baseren we ons maar op cijfers.Robert: 'Ja, dat zie je wel. In Engeland wordt gedebatteerd over het nut van het koningshuis. De monarchisten zeggen niet: wij geloven in de waarden van de monarchie, maar: het afschaffen van het koningshuis zou een ramp voor de toeristenindustrie zijn.'Edward: 'Mensen klampen zich vast aan cijfers, omdat ze de illusie van objectiviteit verlangen. Ze willen geen verantwoordelijkheid nemen voor hun morele standpunten, maar dat is een vorm van kwade trouw. Je presenteert je opinies alsof het feiten zijn.'Dat geldt ook voor de milieubeweging, zeggen jullie. Veel milieuactivisten hebben een puriteinse hekel aan luxe. Maar ze doen alsof de wetenschap bewijst dat economische groei rampzalig is.Edward: 'Er zijn allerlei goede redenen om economische groei af te remmen, ook ecologische. Maar waar het ons om gaat: de milieubeweging heeft een diepere, ethische motivatie. Die wordt weggemoffeld om publieke geloofwaardigheid te winnen. Daarom spreken ze een technologische taal, maar dat is oneerlijk en het zal hun zaak uiteindelijk geen goed doen.'Robert: 'Het klimaatdebat verpietert al.'Edward: 'Tony Blair zei in 2006 over het klimaat dat we nog maar vijftien jaar de tijd zouden hebben om een catastrofaal point of no return te bereiken. Inmiddels zijn we bijna zo ver, en er is niets gebeurd. Als we daar echt in zouden geloven, zouden we nergens anders meer over praten.'Europa bevindt zich in een recessie. Hebben we niet meer dan ooit behoefte aan groei?Edward: 'Wij praten over het kapitalisme op lange termijn, niet hoe je uit de recessie moet komen. Economie gaat over het maximaliseren van efficiency. Dat heeft alleen zin als je arm bent. Als je rijk bent, kun je ineffici\u00ebnt zijn om dingen te beschermen die je waardevol vindt.'Robert: 'Onze idee\u00ebn zijn economisch wel degelijk haalbaar. Het is onhaalbaar om op deze manier verder te gaan, om de ongelijkheid steeds verder te laten groeien zodat een kleine groep mensen steeds rijker wordt, terwijl de rest hun bedienden, nanny's en personal trainers kan worden.'Edward: 'Machines hebben veel mensen overbodig gemaakt. Sinds de jaren zeventig is de werkloosheid structureel hoger geworden. Zolang we vinden dat iedereen acht uur per dag moet werken, zal er altijd een residu van werklozen zijn. Daarom is het verstandig om het werk te spreiden over de hele bevolking.'Sinds de crisis lijkt de macht van het bedrijfsleven en de financi\u00eble markten alleen maar groter te zijn geworden.Robert: 'Stalin zei: hoeveel divisies heeft de paus? Ik zeg: hoeveel divisies hebben de banken? Uiteindelijk moet de politiek haar macht bevestigen. Je kunt niet toestaan dat de financi\u00eble wereld, wier functie het is te dienen, de meester over de samenleving wordt. Het is natuurlijk wel zo: als je zo veel leent, maak je jezelf kwetsbaar. Regeringen zouden dan ook niet moeten lenen van buitenlandse banken, alleen van hun eigen burgers. We hadden de globalisering van de financi\u00eble wereld nooit moeten toestaan.'Maar als je die globalisering terugdraait, gaat de Londense City ten onder.Robert: 'Misschien. Maar de Londense City zuigt ook veel leven uit de rest van de economie. Talent bijvoorbeeld, omdat de City zo goed betaalt.'Edward: 'In de jaren zeventig zeiden mensen: je kunt de macht van de vakbonden nooit breken. Toen kwam Thatcher.'Robert: 'Het kan best. Je moet alleen buiten je ton denken.'SYMPOSIUMHoeveel is genoeg?Robert Skidelsky (1939) is een Brits economisch historicus van Russische afkomst. Hij was hoogleraar politieke economie aan de universiteit van Warwick, schreef een driedelige biografie van John Maynard Keynes en is onafhankelijk lid van het Hogerhuis. Zijn zoon Edward (1973) doceert filosofie aan de universiteit van Exeter. Robert Skidelsky is hoofdspreker op het symposium How Much Is Enough? van het Nexus Instituut op 28 maart in Amsterdam. De Nederlandse vertaling van hun boek, Hoeveel is genoeg? Geld en het verlangen naar een goed leven (De Bezige Bij Antwerpen) ligt volgende week in de winkel.",
      "time": "16 maart 2013, 00:00",
      "timeofday": "00:00",
      "title": "Minderen verrijkt",
      "year": 2013
    },
    {
      "category": "Opinie",
      "count": 60,
      "day": 23,
      "href": "http://www.volkskrant.nl/opinie/kunstkritiek-is-meer-dan-vijf-sterretjes~a2450042/",
      "month": 1,
      "text": "Een paar jaar geleden beschreef de restaurantcriticus van de Minneapolis Star Tribune een rare paradox. Toen hij als criticus begon, was zijn gezag veel groter dan hij besefte. Niet gehinderd door veel kennis van zaken schreef hij eens een restaurant de grond in dat zijn recensie niet overleefde. Maar nu, ondanks dertig jaar ervaring, dertig jaar van proeven, reizen en oordelen, is er van dat gezag weinig meer over.TijdgeestZo ruimt hij overeenkomstig de interactieve tijdgeest sinds enkele jaren aan het eind van zijn stuk af en toe plaats in voor reacties op wat hij eerder schreef. Het meeste commentaar krijgt hij daarbij op zijn besprekingen van restaurants uit een keten, zoals Planet Hollywood, waar de menu\u2019s zout, vet, smaakarm en inwisselbaar zijn. De lezers verwijten hem dat hij bevooroordeeld is: wat verbeeldt hij zich trouwens, dat hij zo kritisch doet over een restaurant waar zij zo geweldig gegeten hebben?Niet alleen restaurant- maar ook kunstcritici verliezen steeds meer gezag. Het ideale model bestaat officieel nog wel bij film: de grote kranten bespreken wekelijks alle in die week in Nederland uitgebrachte bioscoopfilms, waarbij de redactie een hi\u00ebrarchie aanbrengt tussen belangrijke films en mindere producten. Het idee echter, dat het belangrijkste aan tentoonstellingen, concerten, voorstellingen en boeken besproken wordt, dat de kritiek greep heeft op dat geheel en er hi\u00ebrarchie in kan aanbrengen, is wegens het enorm gegroeide aanbod tanende, en daarmee het gezag van de kritiek.Naast dit gegroeide aanbod heeft ook het oprukkende marktdenken de kritiek in verlegenheid gebracht. Waar de bestseller ooit, in de hoogtijdagen van de avant-garde, op zijn minst iets verdachts had, en een bij leven goed aan particulieren verkopende kunstenaar iets had uit te leggen, geldt commercieel succes nu in steeds meer domeinen als bewijs van artistiek succes. Dat vermindert het belang van kritiek die uitsluitend op kwaliteit is gericht. Bovendien worden aan kritiek zelf commerci\u00eble eisen gesteld. Bij media gaat het lekker lezende interview en een kijkje in de lege boekenkast van de bekende Nederlander meer en meer boven de doorwrochte analyse.Een belangrijkere en hiermee samenhangende bedreiging voor de kritiek is het wantrouwen dat de laatste decennia gegroeid is ten opzichte van alles wat met \u2018de elite\u2019 wordt geassocieerd en algemener: met gezag. Het populisme is niet louter een politiek fenomeen, maar doet zich eveneens, of juist bij uitstek voor in het culturele domein. De clich\u00e9s liggen voor het oprapen: kunst is iets van de grachtengordel, van White Anglo-Saxon Pigs, iets voor de traditionele media, VPRO-kijkers, de randstedelijke elite\u2026InternetWie nu denkt dat internet een antwoord op deze problemen in de kritiek kan zijn, sjokt als een paard met oogkleppen door het medialandschap. Want al deze kwesties doen zich juist in nog sterkere mate op internet voor. Toch heeft het weinig zin het internet als medium te verfoeien. Je kunt beter de vraag opwerpen wat internet de kunstkritiek te bieden heeft, in plaats van louter ach en wee te roepen. Stel dat we geld hadden, heel veel geld, om een ideale site voor kunstkritiek te bouwen. Hoe zou zo\u2019n site er dan uitzien?Die site zou een aantal ervaren redacteuren hebben die deels zelf zouden schrijven, deels goed betaalde medewerkers zouden aansturen, keuzes zouden maken in wat ze zouden plaatsen en wat niet en hoe prominent. Zij zouden niet alleen selecteren uit het enorme aanbod, ze zouden er ook een hi\u00ebrarchie in aanbrengen. Er zou op worden toegezien dat de medewerkers onafhankelijk opereerden van wie ze bespraken, en dat de inhoud op afstand zou staan van de commerci\u00eble invloed.Dit alles is weinig revolutionair. Want zo\u2019n site is gewoon de digitale kunstafdeling van een kwaliteitskrant, zij het dat film-, cultuur- en literatuurbijlage er in elkaar geschoven zijn. Toch heeft deze utopische site drie dingen te bieden die al wel te vinden zijn, maar stiefmoederlijk bedeeld worden, niet alleen door geldgebrek, ook door gemis aan overtuiging. Het gaat om linken, plakken en reageren. Ik bedoel dat besprekingen en interviews op een heldere manier moeten verwijzen naar andere teksten en sites, dat recensies van voorstellingen, films en concerten korte fragmenten met beeld en geluid moeten bevatten en dat besprekingen altijd aan een overigens streng geredigeerde discussie moeten kunnen worden gekoppeld.Laat ik een voorbeeld geven voor de literatuur. Wanneer een bespreking van een nieuwe roman verschijnt, dan zou standaard het volgende aan die bespreking vast moeten zitten. Nogmaals, we vergeten nu even de praktische problemen van geld en concurrentie:Een link naar andere recensies die over het boek zijn verschenen.Een link naar eerdere recensies over dezelfde auteur op de site (of van de krant waartoe de site behoort).Een link naar een eerder of liefst recent gehouden interview met de schrijver.Een lemma waarin de belangrijkste informatie over de schrijver en zijn of haar werk staat.Een stukje proza uit het boek van ongeveer 100 of 150 woorden dat een voorbeeld geeft van de stijl van de schrijver en dat zich goed zelfstandig lezen laat.Een aan de bespreking gekoppeld weblog dat de discussie voortzet die de recensie is begonnen (want een goede recensie is altijd het begin van een gesprek).Het model van de literaire recensie kan met kleine wijzigingen worden toegepast op besprekingen van films, voorstellingen, concerten en tentoonstellingen. Naast het linken en de interactie biedt het plakken grote en nog weinig gebruikte mogelijkheden. Want waar bij literatuur slechts een fragment \u2013 en in het geval van po\u00ebzie gelukkig gemakkelijk een heel gedicht \u2013 kan worden weergegeven, kan hier beeld, geluid en zelfs bewegend beeld in de tekst zelf worden ge\u00efncorporeerd. Recensenten moeten leren niet de hele filmtrailer in hun stuk te zetten of een popliedje van youtube aan laten klikken, maar een fragment eruit in het betoog vlechten dat zo kort is dat we de lijn van het verhaal vast kunnen houden. Zoals tot nu toe eigenlijk alleen bij po\u00ebzierecensies lukte, waar je in je bespreking een paar regels of een klein gedicht in kunt voegen zonder dat het een Fremdk\u00f6rper wordt in de tekst.Tot zover de gedroomde kunstsite. Wanneer wij nu door de wereld van de kunstkritiek op internet surfen, ontdekken we iets anders. Om te beginnen zien we door de enorme hoeveelheid juist minder. Menigeen noemt het een voordeel dat kunstwebsites veel meer boeken, kunstwerken en voorstellingen bespreken dan kranten, maar die grotere kwantiteit, waarin de redactie niet een voorselectie maakt, houdt de lezer juist op afstand. Want die wil zijn schaarse tijd niet verdoen aan een stuk dat geen enkele urgentie heeft.GelijkDaarnaast hebben critici natuurlijk gelijk met hun vernietigende oordeel over het amateurisme op internet. Het draait om het ventileren van meningen in plaats van het gesprek over kunst en cultuur dat een goede recensie aangaat. Het zou overigens een vergissing zijn te denken dat al die rotzooi aan internet te danken is. Internet is een spiegel en maakt slechts zichtbaar wie wij zijn en wat er is. Daar kan goede kritiek veel aan toevoegen.Omdat krantenlezers steeds meer digitale lezers worden, ligt hier een mooie opdracht voor de kwaliteitspers. Hoe moeilijk kranten het nu ook hebben, ze zullen moeten investeren in juist \u00e9\u00e9n van die gebieden waarop ze zich kunnen onderscheiden, in de kunstkritiek dus. Natuurlijk is het ideale betaalmodel nog niet gevonden en trekt kunst vooralsnog te weinig adverteerders, maar tegelijk hebben de kranten die in cultuur en in journalistieke kwaliteit hebben ge\u00efnvesteerd het de laatste decennia juist relatief heel goed gedaan.Het gaat bij investeren overigens niet louter om geld. Het voorbeeld dat ik gaf, dat kunstjournalisten en recensenten anders moeten leren schrijven en meer met ge\u00efntegreerd beeld en geluid moeten gaan doen en meer moeten linken, veronderstelt ook een andere mentaliteit. En verder kunnen krantenredacties wel beweren dat dergelijke investeringen nooit zijn terug te verdienen en dat men al aan de rand van de afgrond staat, maar zulke sombere redacties (en directies) zouden zich moeten afvragen of je beter zelfmoord kunt plegen door iets wel te doen dan zelfmoord plegen door niets te doen.HIERONDER DE VOLLEDIGE LEZING Het woeden der kritiekEen paar jaar geleden beschreef de restaurantcriticus van de Minneapolis Star Tribune, Jeremy Iggers, een wonderlijke paradox. Toen hij als criticus begon, was het gezag dat hij had veel groter dan hij besefte. Niet gehinderd door veel kennis van zaken schreef hij eens een restaurant de grond in dat zijn recensie, zo suggereert hij, niet overleefde. Maar nu, ondanks dertig jaar ervaring, dertig jaar van proeven, reizen en oordelen, is er van dat gezag weinig meer over.Zo ruimt Iggers overeenkomstig de interactieve tijdgeest sinds enkele jaren aan het eind van zijn stuk af en toe plaats in voor reacties op wat hij eerder schreef. Het meeste commentaar krijgt hij daarbij op zijn besprekingen van restaurants uit een keten, zoals het Hard Rock Caf\u00e9 of Planet Hollywood. Volgens Iggers zijn de menu\u2019s er zout, vet, smaakarm en inwisselbaar. Altijd weer die diepvries calamares, Caesar salad en fettucine met plakjes gegrilde kip \u2026 De lezers verwijten hem echter dat hij bevooroordeeld is en wat verbeeldt hij zich trouwens niet allemaal, dat hij zo kritisch doet over een restaurant waar zij zo geweldig gegeten hebben? Ze zijn toch niet gek? [in: Allhoff & Monroe]Onze criticus is geen lichtgeraakte, hautaine zeurpiet die niet in de lezer en bezoeker van restaurants is ge\u00efnteresseerd. Anders had hij hen ook niet geregeld in zijn rubriek aan het woord gelaten. Maar hij maakt wel duidelijk, dat voor hem niet elke mening even zwaar weegt en dat er over smaak met kracht van argumenten goed valt te twisten. Wat Iggers hier aan de orde stelt, heeft een algemener strekking voor de kritiek, ook voor de kunstkritiek waar het vandaag over gaat. Het probleem is, dat de klassieke criticus aan gezag inboet en dat, in samenhang hiermee, het populisme veld wint. Deze kwesties doen zich bij uitstek voor in de kunstkritiek, en dan nog eens in verhevigde vorm op internet en in de blogosfeer.De laatste jaren neemt de scepsis jegens wat op internet op het gebied van cultuur allemaal geschreven wordt snel toe. Een van de meest in het oog springende aanvallen kwam van de voormalige  internet-ondernemer Andrew Keen, die in The Cult of the Amateur (2007) de vloer aanveegde met de jarenlange lofzang op de democratisering van het publieke debat. De ondertitel van zijn boek zegt al genoeg: How today\u2019s internet is killing our culture. Volgens Keen wordt het gezag van specialisten er systematisch ondermijnd ten bate van de amateur. Informatie en discussie op internet is onbetrouwbaar door onbewust geklungel en bewuste manipulatie op de achtergrond. De meeste bloggers interesseert dat weinig; ze zijn vol van zichzelf en zenden zonder te luisteren.KunstkritiekWat betekent deze nieuwe tijd echter voor de kunstkritiek? Recensenten van films, voorstellingen, concerten en boeken verliezen in het licht van Keens boek steeds meer gezag. Op internet immers zijn ze vaak anoniem en kunnen ze best kennissen zijn, of juist persoonlijke vijanden van de besproken kunstenaar (en wie weet zijn ze de kunstenaar zelf), of simpelweg vooringenomen fans. Ze ontberen de betrouwbaarheid van een gevestigd medium. Kunstkritiek is op internet los van die meer principi\u00eble kant een opeenstapeling van meestal weinig interessante persoonlijke meninkjes. Iedereen associeert er op los en laat zich lekker gaan.Tegelijk verliezen recensenten van de traditionele media door internet gezag, omdat hen daar onophoudelijk verweten wordt elitair te zijn. Is niet elke mening evenveel waard? Waarom is die diepvries calamares eigenlijk zoveel minder dan een Sint-Jacobsschelp gemarineerd met witlof en zwarte truffel? Is de kunstcriticus in het glanzende democratische licht van internet niet een potentaat, een cultuurpaus, een bobo \u2013 wie denkt hij wel niet dat hij is?Vanuit de verte klinkt de ketelmuziek van Geenstijl. Maar ik ben er niet voor om die altijd uit de weg te gaan. Want wie zich ergert aan zulke alom heersende onverschilligheid en zelfs minachting voor de kritiek, moet zich wel eerst afvragen in hoeverre de kunstkritiek van weleer eigenlijk principieel verschilt van wat er nu geschreven wordt en van wat er nu op internet te lezen is. Denken we niet te hoog van de kritiek uit een voorbije tijd? Zijn critici niet sinds mensenheugenis zelf mislukte kunstenaars die hun frustraties sublimeren in venijnige en zure besprekingen van voorstellingen, boeken, concerten of kunstwerken die ze zelf nooit hebben kunnen cre\u00ebren? De Ierse toneelschrijver Brendan Behan vergeleek ze eens met de gecastreerde eunuchs van een harem: \u2018ze weten hoe het gedaan wordt, ze zien het elke dag gebeuren, maar ze zijn niet in staat het zelf te doen.\u2019 [mc donald, 9]Zulk wantrouwen jegens de kunstkritiek is natuurlijk niet nieuw en leidt al eeuwen een taai leven. Honor\u00e9 de Balzac klaagde halverwege de negentiende eeuw vooral de middelmatigheid aan van de kritiek:De kritiek is alleraardigst tegenover stommiteiten en onbenulligheden, maar zodra het om belangrijke boeken gaat, grijpt ze naar haar zweep, steekt ze de lastertrompet, zet ze haar masker op en pakt ze haar floret. Ze is niet ontaard, ze heeft haar naaste lief: ze vleit en vertroetelt de middelmatigheid. [Balzac 67]Ondanks de nooit ontbrekende scepsis is het belang van de kritiek pas de laatste twee decennia snel minder vanzelfsprekend geworden. In hoog tempo schaffen kranten en tijdschriften hun kritieken en recensies af. Zozeer, dat er nu vanuit de kunsten zelf een kentering ontstaat. Vorig jaar schreven drie grote toneelgezelschappen in Los Angeles een brandbrief naar de LA Times, om een vurig pleidooi voor theaterkritiek te houden. Sommigen verbaasden zich daarover; als automobilist vraag je toch ook niet om hogere boetes en nog meer snelheidsbeperkingen? Maar in andere landen en andere kunsten valt deze terugkerende behoefte aan serieuze kunstkritiek eveneens te beluisteren. Als dit zo is, wordt de vraag interessant, wat men eigenlijk precies mist en wat zulke serieuze kunstkritiek is, anders dan een vaag verschijnsel dat in de blogosfeer minachting en hoon oproept en daarbuiten kennelijk heimwee?De Republiek der LetterenOnze opvatting van kunstkritiek, althans tot aan het heden van internet, is geworteld in het idee van de Republiek der Letteren, ontstaan in de Verlichting en tot wasdom gekomen met de romantiek. In de Verlichting ontstaat een nieuw publiek forum, waarop politiek, nieuws, wetenschap, en ook de kunsten besproken worden in koffiehuizen en het gedrukte equivalent ervan: de krant en het tijdschrift. Hier komt het moderne idee van openbaarheid op, zoals dat o.a. door de filosoof J\u00fcrgen Habermas is beschreven en geprezen, hier ligt de bakermat van de publieke opinie en dus van de democratie. Op het nieuwe podium van kranten en tijdschriften wordt ook gediscussieerd over kunst: over theater, literatuur, schilderkunst en muziek. In sommige opzichten had de achttiende-eeuwse kunstkritiek trouwens wel iets van de hedendaagse blogosfeer. Ook hier geregeld anonieme bijdragen, rijp en groen door elkaar, belangrijke en onbelangrijke kunst, verzet tegen een elitaire bovenwereld \u2013 zij het die van de aristocratie en de kerk \u2013 en amateurisme.Pas met de romantiek komt de kunstkritiek tot bloei. Want de romantici namen afscheid van de talloze geschreven en ongeschreven regels waaraan kunst moest voldoen, of het nu om een landschapschildering ging, een sonate, een gedicht of een toneelstuk. Zij stelden hun eigen regels. En dus werden goed schrijvende critici belangrijk, die de kunstwerken moesten uitleggen, er de bedoelingen van peilden en zich afvroegen of die bedoelingen ernstig genoeg waren en of kunstwerken eraan voldeden. Zo verwierven niet alleen de kunstenaars met de romantiek autonomie: ook de kritiek werd autonoom. De kunstkritiek professionaliseerde, zoals de hele journalistiek in de loop van de negentiende eeuw professionaliseerde. Vanaf Sainte-Beuve konden critici uitgroeien tot autoriteiten.Natuurlijk stap ik te snel op zevenmijlslaarzen door een enorm rijke geschiedenis, maar je kunt zeggen dat de kunstkritiek als ideaal van de Republiek der Letteren haar hoogtepunt bereikte in de tweede helft van de twintigste eeuw. Dat was in de eerste plaats te danken aan een krachtige avant-garde, die dankzij een onophoudelijk offensief met pamfletten, tijdschriften en vooruitgangsretoriek een aantal generaties bevlogen en strijdvaardige critici baarde. Maar even belangrijk is de consumptieve groei in de jaren zestig en zeventig, die zowel de kunstproductie als de omvang van de kritiek snel deed stijgen. De diversiteit in de media nam toe, de belangstelling voor cultuur groeide en steeds meer specialistische, vaak academisch opgeleide critici deden zich gelden. Zo kunnen, in de woorden van mijn collega Frank van Vree, \u2018de jaren zeventig en tachtig worden gekarakteriseerd als de jaren waarin alle vroegere idealen omtrent de publieke rol van de kunstkritiek leken te culmineren.\u2019De nieuwe crisis in de kunstkritiek.Zelfs wie het debat over kunstkritiek slechts van grote afstand volgt, weet dat toen nauwelijks, en daarna al helemaal geen sprake was van euforie. En waar de laatste twintig jaar het woord kunstkritiek valt, is het woord crisis inmiddels zelden ver weg. En niet alleen het woord crisis. Er wordt, bijvoorbeeld door de Engelse schrijver Martin Amis, van het eind van The Age of Criticism gesproken, de bloeiperiode van na de oorlog tot in de jaren tachtig. De literatuurwetenschapper R\u00f3n\u00e1n McDonald gaat nog verder in zijn drie jaar geleden verschenen boek met de weinig verhullende titel The Death of the Critic.McDonald beperkt zich tot de literaire kritiek. Het dreigende einde daarvan ontstaat volgens hem in de eerste plaats doordat de academische gevoede kritiek zich van de openbare of journalistieke kritiek heeft vervreemd. Aan de universiteiten is het geloof in de literatuur stelselmatig ondergraven door Cultural Studies en vergelijkbare modes, terwijl de journalistiek zich steeds populistischer is gaan opstellen en kritiek voor amusement verruilt. Maar naast dit door hem genoemde postmoderne relativisme jegens de literatuur, een scepsis die zich overigens tot vele kunsten uitstrekt, dragen andere ontwikkelingen bij aan wat misschien niet de dood, maar dan toch inderdaad wel een crisis in de kunstkritiek mag worden genoemd.Om te beginnen het enorme aanbod aan cultuur, dat zich in bioscopen en theaters, op tv en op internet, in winkels, op straat en waar niet al manifesteert, met behulp van een eindeloze stroom reclame en kritiek in de vorm van interviews, filmpjes, advertenties, campagnes, acties en artikelen. Bij groeiende welvaart en een toenemend gemiddeld onderwijsniveau is de consumptie van cultuur spectaculair gegroeid. Door de omvang van een bovendien steeds diverser aanbod en publiek is het voor de kritiek steeds moeilijker geworden op een coherente manier te bespreken wat er verschijnt, te zien of te horen of te lezen is. Waarbij de diversiteit in culturen door grootschalige immigratie ook nog eens flink is toegenomen. Een inhoudelijke selectie wordt steeds moeilijker, laat staan een goed onderbouwd oordeel van wat er toe doet en wat niet.Het ideale model bestaat officieel nog bij film: de grote kranten bespreken namelijk wekelijks alle in die week in Nederland uitgebrachte en in de bioscoop gedraaide films, waarbij de redactie een hi\u00ebrarchie aanbrengt tussen belangrijke films en mindere producten. Dat ideaal van overzicht en hi\u00ebrarchie is wel betrekkelijk, omdat veel films eerder al op het web te zien zijn, op festivals worden vertoond en dan worden besproken, of niet in de bioscoop maar in filmhuizen verschijnen, terwijl ook de nationale begrenzing in onze globale wereld iets steeds kunstmatigers krijgt. Maar het bestaat nog, min of meer, als voorbeeld van een oud ideaal. Het idee echter, dat het belangrijkste aan tentoonstellingen, concerten, voorstellingen en boeken besproken wordt, dat de kritiek greep heeft op dat geheel en er ook hi\u00ebrarchie in kan aanbrengen, is wegens het enorm gegroeide aanbod tanende, en daarmee het gezag van de kritiek.Naast dit gegroeide aanbod en de postmoderne scepsis heeft ook het oprukkende marktdenken de kritiek in verlegenheid gebracht. Om te beginnen heeft de consument zich ge\u00ebmancipeerd en weet hij precies wat hij wil, net als de lezers die zo\u2019n geweldige avond in het Hard Rock Caf\u00e9 of Planet Hollywood hadden. Die laten zich niet meer zomaar door de kritiek voorschrijven dat opera beter is dan operette en een dichtbundel waardevoller dan chicklit of een crimi. Verder geloven steeds meer consumenten en producenten dat wanneer een product goed verkoopt, het ook goed is. Waar de bestseller ooit, in de hoogtijdagen van de avant-garde, op zijn minst iets verdachts had, en een bij leven goed aan particulieren verkopende kunstenaar iets had uit te leggen, geldt commercieel succes nu in steeds meer domeinen als bewijs van artistiek succes, wat het belang vermindert van kritiek die uitsluitend op kwaliteit is gericht. Bovendien worden aan kritiek zelf commerci\u00eble eisen gesteld. Bij media gaat het lekker lezende interview meer en meer boven de doorwrochte analyse. En bijna alle kritieken worden inmiddels voorzien van sterretjes die als consumenteninformatie bedoeld zijn.Deze tendens gaat samen met een andere ontwikkeling die de kritiek bedreigt; de krisis in de kranten- en tijdschriftenwereld. Het is een bekend verhaal: de vaak zo genoemde traditionele media hebben geen afdoende antwoord op internet en het grote aanbod aan gratis informatie, terwijl ook het bereiken van een jong publiek steeds lastiger wordt. Dat heeft er bij veel media, inclusief radio en de op dit vlak volstrekt marginale tv, toe geleid dat de ruimte voor kunstkritiek beperkt wordt. Want in plaats van zich hier te onderscheiden, waar internet nog niet slaagt, kiezen ze ervoor hetzelfde te doen wat elders gebeurt en het te moeilijk of elitair geachte gesprek over kunst, dat de kritiek au fond is, te verruilen voor interviews en amusement. De publieke omroep, die zich juist op dit terrein zou kunnen legitimeren, maakt zich onder druk van netmanagers en omroepbestuurders ook op dit vlak volstrekt overbodig.Een belangrijker en hiermee samenhangende bedreiging voor de kritiek is het wantrouwen dat de laatste decennia gegroeid is ten opzichte van alles wat met \u2018de elite\u2019 wordt geassocieerd en algemener: met gezag. Het populisme is niet louter een politiek fenomeen maar doet zich eveneens, of juist bij uitstek voor in het culturele domein. Deze door Nietzsche als ressentiment van de massa bestempelde haat jegens het hogere en kwetsbare in de cultuur wordt meestal in clich\u00e9s verwoord die zowel ter linker- als ter rechterzijde zijn aan te treffen: kunst is iets van de grachtengordel, van White Anglo-Saxon Pigs, iets voor de traditionele media, VPRO-kijkers, de randstedelijke elite\u2026Wie nu denkt dat internet een antwoord op deze problemen in de kritiek kan zijn sjokt als een paard met oogkleppen door het medialandschap. Want al deze kwesties doen zich juist in nog sterkere mate op internet voor: het relativisme en de scepsis jegens kunst evengoed als het verpletterende aanbod; het marktdenken en de bestsellercultuur net zo goed als het diepgewortelde wantrouwen tegen het onuitroeibaar spookbeeld van de elite. Ik heb internet hier tot nu toe slechts en passant genoemd om te laten zien dat deze problemen niet de schuld zijn van het nieuwe medium, maar deel uitmaken van grotere maatschappelijke en politieke ontwikkelingen. The medium is in dit geval iets minder the message dan menigeen denkt.Internet als medium verfoeien heeft weinig zin, en nog minder wanneer je dat doet in een aanklacht als die van Andrew Keen. Zijn boek staat in een traditie van conservatieve Amerikaanse cultuurkritiek, die telkens met morele retoriek de ondergang van de beschaving aankondigt: denk aan Neil Postmans Amusing Ourselves to Death, of E.D.Hirsch\u2019 Cultural Literacy: What Every American Needs To Know. Ik ben het altijd zeer met zulke boeken eens maar wanneer ik ze uit heb vraag ik me altijd af: en wat nu? Keens The Cult of the Amateur  probeert daar met wat aanbevelingen aan het eind wel een soort antwoord op te geven, maar verder dan een vage oproep tot meer regels en overheidsingrijpen en een mentaliteitsverandering komt hij niet.Daarom is het misschien goed eerst eens de vraag op te werpen wat internet de kunstkritiek te bieden heeft, in plaats van louter ach en wee te roepen.InternetAlles kost geld, behalve echte liefde, want die is niet te koop. Maar stel dat we geld hadden, heel veel geld, om een mooie, wat zeg ik, een ideale site voor kunstkritiek te bouwen. Hoe zou zo\u2019n site er dan uitzien?Die site zou een aantal ervaren redacteuren hebben die deels zelf zouden schrijven, deels goed betaalde medewerkers aan zouden sturen, keuzes zouden maken in wat ze zouden plaatsen en wat niet en hoe prominent. Zij zouden niet alleen selecteren uit het enorme aanbod, ze zouden er ook een hi\u00ebrarchie in aanbrengen. Er zou op worden toegezien dat de medewerkers onafhankelijk opereerden van wie ze bespraken, en dat alle inhoud op afstand zou staan van de commerci\u00eble invloed die uitgevers, impressariaten en allerlei PR-machines van het kunstbedrijf op hen uit zouden proberen te oefenen, zo gauw die site enig bereik zou krijgen.Zo\u2019n site zou alle kunsten behandelen, hoge en lage cultuur, eigentijds en historisch, met een oog voor het nieuwe en steeds vanuit de vraag: wat verschijnt er, wat doet ertoe en wat heeft het ons te zeggen? Dit alles is volstrekt niet revolutionair. Want zo\u2019n site is dus eigenlijk gewoon de digitale kunstafdeling van een kwaliteitskrant, zij het dat film -, cultuur- en literatuurbijlage in elkaar geschoven zijn, en dat het een heel goede krant zou zijn. Waar dus interviews niet de recensies verdringen en allerhande nieuwtjes die door veel kunstredacteuren van kranten als belangrijk kunstnieuws worden beschouwd in de plaats zouden komen van besprekingen van de actuele kunstproductie.UtopischMaar wat heeft deze utopische site nog meer te bieden dan wat we al kennen? Drie dingen, die alle drie natuurlijk al te vinden zijn, maar stiefmoederlijk bedeeld worden, niet alleen door geldgebrek maar ook door gemis aan overtuiging. Het gaat om linken, plakken en reageren. Ik bedoel dat besprekingen en interviews op heldere manier moeten verwijzen naar andere teksten en sites, dat recensies van voorstellingen, films en concerten korte fragmenten met beeld en geluid op een functionele manier in de tekst moeten opnemen en dat besprekingen altijd aan een overigens streng geredigeerde discussie moeten kunnen worden gekoppeld.Dat klinkt abstract en goede dromen zijn meestal concreet dus laat ik een voorbeeld geven voor de literatuur. Wanneer een bespreking van een nieuwe roman verschijnt, over een boek van Grunberg bijvoorbeeld, of van Ian McEwan, maar hetzelfde gaat op voor recensies van mindere goden, dan zou standaard het volgende aan die bespreking vast moeten zitten en nogmaals \u2013 we vergeten nu even de praktische problemen van geld en concurrentie. 1. Een link naar andere recensies die over het boek zijn verschenen. 2. Een link naar eerdere recensies over dezelfde auteur op de site (of van de krant waartoe de site behoort). 3. Een link naar een eerder of liefst recent gehouden interview met de schrijver. 4. Een lemma waarin de belangrijkste informatie over de schrijver en zijn of haar werk staat. 5. Een stukje proza uit het boek van ongeveer 100 of 150 woorden dat een voorbeeld geeft van de stijl van de schrijver en dat zich goed zelfstandig lezen laat. 6. Een aan de bespreking gekoppeld weblog dat de discussie voortzet die de recensie is begonnen (want een goede recensie is altijd het begin van een gesprek).Over dit voorbeeld twee opmerkingen. Ten eerste is het cruciaal dat elke bespreking een vast format heeft met zes knoppen ernaast, die standaard deze links aanbieden. Ten tweede moet onder de zesde knop, het weblog waar de discussie over het boek gevoerd wordt, een intensieve redactie plaatsvinden (geld speelde geen rol). Dat betekent dat reacties een beperkte omvang hebben en goed geschreven zijn, en dat zo nodig de discussie in verschillende lijnen wordt uitgesplitst. Daaronder kan dan natuurlijk een blog worden gehangen waarin op de bekende bloggersmanier naar hartelust geklaagd wordt over de censuur en dictatuur van de redacteur in dienst.Het model van de literaire recensie kan met kleine wijzigingen worden toegepast op besprekingen van films, voorstellingen, concerten en tentoonstellingen. Naast het linken en de interactie biedt hier het plakken grote en nog weinig gebruikte mogelijkheden. Want waar bij literatuur slechts een fragment \u2013 en in het geval van po\u00ebzie gelukkig gemakkelijk een heel gedicht - kan worden weergegeven, kan hier beeld, geluid en zelfs bewegend beeld in de tekst zelf worden ge\u00efncorporeerd. En dan bedoel ik niet, wat bij filmbesprekingen op internet al gebeurt, omdat die beelden zich daar beperken tot fragmenten uit de trailer naast de tekst. Het gaat om iets anders.RecensieZoals een goede po\u00ebzierecensie altijd al gebruik kon maken van een citaat en dus het besprokene zelf in de lopende tekst kon tonen en integreren \u2013 niet als illustratie maar als deel van het betoog, zo kan dat nu met beeld en geluid. Wie bijvoorbeeld (zoals ik) de schoolmeester in Michael Hanekes recente prachtige film Das weisse Band een te goede inborst vindt voor de verdorven setting van het dorp waarin hij figureert, een verlegenheidsoplossing van de regisseur die een goed mens nodig heeft om de kijker zijn verhaal binnen te slepen, die kan dat adstrueren met een fragment van 8 of 10 seconden in de lopende tekst, door daar op precies de goede plaats een icoontje te plaatsen. Zoals je dat mooi bij een bepaald moment van een concert kan doen dat je beschrijft.Natuurlijk gebeurt dit al, vooral op blogs, maar je treft zelden aan dat het fragment vloeiend, als deel van het betoog, in de tekst wordt opgenomen. Volkskrant-journalist Gijsbert Kamer doet het wel eens op zijn weblog. Een paar weken geleden had hij een stuk over het mooie liedje Simply Beautiful van Al Green. Hij schreef: \u2018Op YouTube staat een recente versie van dit liedje, die het origineel in intensiteit bijna benadert. Prachtig trouwens hoe Green hier zelf de akoestische gitaar speelt.\u2019 Het woord \u2018recente versie\u2019 kon je aanklikken en dan kreeg je het liedje, inclusief die prachtige akoestische gitaar. Maar dat liedje duurde wel meer dan drie minuten zodat je het betoog kwijt bent. Je zou je voor kunnen stellen dat hij het magnifieke einde van deze song zou beschrijven, waarbij je de laatste twaalf seconden aan had kunnen klikken. Waarna nog even de aandacht wordt gevestigd op de manier waarop Al Green voor het slotakkoord helemaal van zijn gitaar loskomt, als in trance.Wanneer we de vorige week verschenen bespreking van Up in the Air met George Clooney lezen in de digitale versie van NRC-journalist Peter de Bruijn, komt na enkele zinnen de tekst: bekijk de trailer - met deze trailer aanklikbaar in beeld. De lopende tekst en wat we op de trailer zien hebben wel wat met elkaar te maken, als we geloven dat beide over wereldwijd flexwerken gaan, maar er gebeurt niets mee en de trailer is, alweer, te lang om de tekst vast te houden terwijl de tekst weinig aan de beelden toevoegt. Hier valt dus veel winst te behalen.En ook commercieel. Want boek- en webwinkels zullen zich bij zo\u2019n site verdringen, theaters, galerie\u00ebn en bioscopen snakken naar reclameruimte op zo\u2019n prachtige kunst-site en veel andere bedrijven zullen de verleiding niet weerstaan om de relatief koopkrachtige lezer via de advertentieruimte hier te benaderen. Want tuig zo\u2019n site nog eens op met een messcherpe column, korte nieuwsrubrieken, een paar lijstjes en graphics en de bezoekers zullen toestromen - bij tienduizenden.Hier echter aangekomen moet ik denken aan een kort verhaal dat Voltaire schreef, De droom van Plato. De cruciale zin daarin luidt: \u2018Dat nu leerde Plato aan zijn leerlingen. En toen hij met spreken stopte, zei \u00e9\u00e9n van hen: \u2018En toen werd u zeker wakker...\u2019Kunstkritiek op internetEn wanneer wij ontwaken en door de wereld van de kunstkritiek op internet surfen ontdekken we inderdaad iets anders. Om te beginnen zien we door de enorme hoeveelheid juist minder. De vloeibare werkelijkheid van internet maakt het mogelijk op elk moment dingen toe te voegen en daarmee missen de meeste sites het wekelijkse ritme van kranten en tijdschriften, dat de redactie juist dwingt te kiezen wat er deze week het belangrijkst was, om dat voor een week te bevriezen. Menigeen noemt het een voordeel, dat kunstwebsites veel meer boeken, kunstwerken en voorstellingen bespreken dan zgn. traditionele kranten, maar die grotere kwantiteit, waarin de redactie niet een voorselectie maakt, houdt de lezer juist op afstand. Want die heeft weinig tijd en wil die schaarse tijd niet verdoen aan een stuk dat geen enkele urgentie heeft en net zo goed over iets anders had kunnen gaan.Daarnaast hebben Andrew Keen en andere critici natuurlijk gelijk met hun vernietigende oordeel over het amateurisme op internet, al is dat bij sommige sites duidelijk aan het veranderen. Een van de hinderlijkste vormen van dat amateurisme is, dat de critici op internet zelden verder komen dan het geven van hun mening: het draait om thumbs up or down, om wel of niet kopen, om ja of nee, in plaats van het gesprek over kunst en cultuur dat elke goede recensie in beginsel aangaat.Critici van internetsites noemen vaak nog een ander belangrijk punt. Hoewel deze sites juist democratisch heten te zijn, omdat ze de bezoekers niet de mening opdringen van een autoriteit en iedereen mee kan praten en het oordeel van de meerderheid het zwaarste weegt, zijn ze juist ondemocratischer dan wat vaak zo misleidend de traditionele kritiek wordt genoemd. McDonald schrijft dat het absurd lijkt, om van de dood van de criticus te spreken (de titel van zijn boek) \u2018when everybody now seems to be one\u2019. Maar, zo betoogt hij, iedereen krijgt ondanks die schijn van individualisme en invloed juist meer van hetzelfde, omdat je nauwelijks gedwongen wordt dingen te lezen die buiten je interesse of gezichtsveld liggen. De invloed van de markt, zo voegen anderen eraan toe, zorgt ervoor dat iedereen op zijn wenken wordt bediend en de recensies en kunstwerken krijgt voorgeschoteld die hem toch al interesseerden, terwijl het klassieke podium ontbreekt, waarop anderen een beperkt, maar goed geselecteerd aanbod presenteren dat de lezer tot nieuwsgierigheid prikkelt en uitdaagt (om dat vreselijke woord ook eens te gebruiken) iets nieuws te ontdekken.LitanieDit kan het moment zijn om los te barsten in een litanie over dat deplorabele internet, over het eindeloos kopi\u00ebren van wat anderen zeggen, over al die voorspelbare opmerkingen over kunst, de amechtige neiging om op te vallen door de leukste of de botste of de smerigste of de hipste te zijn, de onophoudelijke schreeuw om aandacht van slecht ge\u00efnformeerde zielepoten die maar door tikken, over de rancuneuzen, de luien, de dommen, de krankzinnigen, de slechten, de ijverigen, de lolbroeken, de pedanten, de vuillakken, de leperds, de argelozen en de bedriegers die de blogs bevolken waarin over kunst wordt gestameld, gemopperd, gekletst en gezwetst. Maar het zou een vergissing zijn te denken dat al die rotzooi aan internet te danken is. Internet maakt alleen zichtbaar wat er is, en daaruit kunnen we concluderen wat goede kritiek dus kan toevoegen aan het kunstdiscours.Eigenlijk is het misleidend te denken dat internet iets heel anders is dan de zgn. traditionele media. Het vormt een nieuw podium, en daarom kost het tijd om tot ordening, overzicht en hi\u00ebrarchie te komen, maar de behoefte daaraan zal niet afnemen. Zolang mensen in goede kunst zijn ge\u00efnteresseerd, wat dat dan ook is, zullen er plaatsen te vinden zijn waar goede kritiek geleverd wordt, al zou het wel mooi zijn als onderwijs en pers dit stimuleerden en als niet zo velen klakkeloos de ondergangsverhalen aannemen en doorvertellen van internetgelovigen en van al die anderen die zo bang zijn niet met hun tijd mee te gaan. En omdat krantenlezers steeds meer digitale lezers worden ligt hier in de eerste plaats een mooie opdracht voor de kwaliteitspers.Hoe moeilijk kranten het nu ook hebben, ze zullen moeten investeren in juist \u00e9\u00e9n van die gebieden waarop ze zich kunnen onderscheiden, in de kunstkritiek dus, zolang ze tenminste de deskundige kunstjournalisten in huis weten te houden. Natuurlijk is het ideale betaalmodel nog niet gevonden en trekt kunst weinig aantrekkelijke adverteerders, maar tegelijk hebben de kranten die in cultuur en in journalistieke kwaliteit hebben ge\u00efnvesteerd het de laatste decennia relatief heel goed gedaan.Het gaat bij investeren overigens niet louter om geld. Het voorbeeld dat ik gaf, dat kunstjournalisten en recensenten anders moeten leren schrijven en meer met ge\u00efntegreerd beeld en geluid moeten gaan doen en meer moeten linken, veronderstelt ook een andere mentaliteit. En verder kunnen krantenredacties wel beweren dat dergelijke investeringen nooit zijn terug te verdienen en dat men al aan de rand van de afgrond staat, maar zulke redacties (en directies) zouden zich moeten afvragen of je beter zelfmoord kunt plegen door iets wel te doen dan zelfmoord plegen door niets te doen. En bij zelfmoord geldt nog altijd het niet minder romantische adagium van Alfred Lord Tennyson, dat het beter is to have lost and loved than never to have loved at all. De somberaars onder ons mogen het met de iets kruidiger variant van Samuel Butler doen, waarmee ik wil besluiten: It is better to have loved and lost than never to have lost at all.",
      "time": "23 januari 2010, 07:30",
      "timeofday": "07:30",
      "title": "Kunstkritiek is meer dan vijf sterretjes",
      "year": 2010
    },
    {
      "category": "Archief",
      "count": 62,
      "day": 29,
      "href": "http://www.volkskrant.nl/archief/-natuurbeschermers-ervaren-een-zekere-barbaarsheid~a1373124/",
      "month": 12,
      "text": "Matthijs Schouten (58), bioloog, filosoof, bijzonder hoogleraar in Wageningen en Ierland, huisdenker van Staatsbosbeheer: 'Ik heb weleens voorgesteld om alle Nederlanders een brief te sturen, namens alle natuurorganisaties. Met daarin de vraag: 'Wij geven u een lijst met honderd soorten. Met het huidige budget kunnen we ze niet allemaal in stand houden. En u mag kiezen wat mag uitsterven: de koekoek of de kievit? De kamperfoelie of de dotterbloem?' Zo maak je het concreet. Begrijpt u? Biodiversiteit, dat is een abstract begrip, dat is niet gekoppeld aan wat je buiten kunt zien, voelen, aanraken. Dus zeggen mensen: het zal allemaal wel. Maar als wij ergens bomen omhakken om een bos te beheren, dan moet je eens kijken wat er gebeurt. Dan blijkt dat mensen verbonden zijn met plekken. En dat ze daar aan hechten.'     De vraag was: hoe kan het dat een grote volksopstand is uitgebleven naar aanleiding van de ongekende bezuinigingen op natuurbeleid  (40 procent op het jaarlijkse natuurbudget) in Nederland?  Dit is een van de antwoorden, vermoedt Schouten.  'Een begrip als biodiversiteit is weinig begeesterend. En Ecologische Hoofdstructuur, dat hadden ze al helemaal nooit moeten bedenken. Dat had moeten gaan over de groene longen of de groene aderen van Nederland. Iets wat je kunt voelen en ervaren.' Schouten heeft bij Staatsbosbeheer de recente turbulentie rondom de bezuinigingen en het debat over de Oostvaardersplassen nadrukkelijk ervaren. De ecoloog en filosoof houdt zich al twintig jaar bezig met het 'natuurbeeld' dat zowel de westerse als oosterse mens erop na houdt.  Het duiden van de sentimenten in de samenleving over natuur behoort min of meer tot zijn takenpakket en dezer dagen draait hij overuren.  'We leven in een grimmige tijd, waarin sentimenten als pop-ups aan de oppervlakte komen en weer verdwijnen. Er is enorm veel wantrouwen, tegen de staat, tegen de instituties, tegen de achterkamertjes, tegen wetenschappers. De natuur- en milieubeweging is nu ook in de hoek gedrukt van de oude zuilen die je niet kunt vertrouwen. Het beeld is: de milieubeweging sjoemelt met gegevens en de natuurorganisaties zitten voor zichzelf dingetjes te doen in hun eigen terreintjes, waar gewone mensen niet in mogen. Een totaal irre\u00ebel beeld. De natuur die door natuurorganisaties wordt beheerd, beslaat 8 procent van het landoppervlak. Die natuur is er voor iedereen, van de gebieden van Staatsbosbeheer is 92 procent opengesteld. Je hebt het over meer dan 7 procent kwalitatief hoogwaardige ruimte voor 16,5 miljoen Nederlanders. Toch bestaat dat irre\u00eble beeld nu, dat is ingeschoven door belangengroepen.' 'De klassieke groepen die in de samenleving altijd hebben geroepen dat natuur hen in de weg staat. Dat is voor een deel de agrarische sector, waar het idee bestaat dat natuur de vooruitgang belemmert. Ik zou zeggen: leg de getallen eens naast elkaar: je hebt 7 procent hoogwaardige natuur, waar 16,5 miljoen mensen vrijelijk mogen komen. Daarnaast is 65 procent van het landareaal in bezit van 72 duizend agrarische bedrijven. Daar mag je helemaal niet vrijelijk in, de ruimtelijke kwaliteit is er niet al te best, zeker als boeren gedwongen worden om intensief te werken. Ik bedoel: het is wel van belang om de dingen re\u00ebel te zien. Ik heb niks tegen de landbouw - ik vind ook dat die oude tegenstelling tussen natuur en landbouw moet verdwijnen - maar dan moeten we wel van het idee af dat natuurbeschermers alleen maar voor zichzelf grond opslokken die eigenlijk aan de landbouw toebehoort.' 'Dat is dan een misvatting. Natuur heeft grote sociale en economische waarde. Alleen al de recreatie in natuurgebieden brengt jaarlijks zo'n 8 miljard euro op. Dat is bijna eenderde van de hele agrarische productie in Nederland. Maar het gaat niet alleen om meetbaar nut, en veel mensen voelen dat toch. Uit alle onderzoeken van de afgelopen tien jaar blijkt dat een grote meerderheid van de Nederlanders natuur echt belangrijk vindt. En dat ze zich er ook verantwoordelijk voor voelen. Maar goed, in de piramide van belangrijkheden zijn dingen aan het schuiven. Als je plotseling niet meer weet of je morgen nog een baan hebt, dan wordt de natuur even geparkeerd.' 'Die beelden zeggen niets over de toestand van de Nederlandse natuur. Maar het is waar: het zou kunnen dat mensen denken dat het wel goed gaat. Dat komt ook doordat natuurorganisaties sinds de jaren negentig, om het gevoel van malaise weg te krijgen, vooral laten zien wat er wel lukt. We hebben wel erg goede verhalen naar buiten gebracht. Het kan zijn dat mensen denken dat de zaakjes nu wel op orde zijn. Nou, dat is dus niet zo. De achteruitgang van de biodiversiteit in ons land is nog altijd niet gestopt. Het doel van het natuurbeleid dat planten en dieren die hier van nature waren, zich zelfstandig zouden kunnen handhaven, hebben we nog niet bereikt. En dat zal ook niet lukken als we die Ecologische Hoofdstructuur niet afmaken.' 'Ja. Ik hoor ook weleens: als dit dier hier uitsterft, dan zit het misschien nog wel in Duitsland. Als mensen in ieder land zo zouden redeneren, dan ben je snel klaar. Wat mij blijft verbazen is dat veel mensen niet bereid zijn vooruit te denken. De scenario's over klimaatverandering en over de achteruitgang van de biodiversiteit zijn overduidelijk, maar mensen hebben blijkbaar niet het vermogen om zich erin te verplaatsen. Deze tijd is ook heel inconsistent, want dezelfde mensen die de wetenschap niet vertrouwen zeggen: het zal zo'n vaart niet lopen, de wetenschappers vinden wel een oplossing. Ik heb zelf geen kinderen, maar als ik kinderen zou hebben zou ik me ernstig zorgen maken over hoe de wereld er over dertig jaar uitziet.' Toch, zegt Schouten dan: 'Ik heb nog wel hoop. Ik merk dat mensen in natuurbeschermingskringen nog niet bekomen zijn van de schok. Ze zijn nog volledig stup\u00e9fait door wat ze ervaren als een zekere barbaarsheid. Maar ik vermoed dat de groene sector nog wel van zich zal laten horen. Ik zie nu ook meer en meer reacties komen uit de samenleving. Ik heb nog altijd het idee dat dit een tijdelijke dip in de beschaving is.' Dat optimisme ontleent Schouten vooral aan de veranderingen in het beeld van de natuur in het Westen, in pakweg de afgelopen veertig jaar. 'Er is veel ten goede veranderd. Tot begin jaren zeventig was het westerse beeld van de natuur zuiver instrumenteel. De natuur moest vooral gebruikt worden voor de mens, ze leverde de grondstoffen voor onze economische behoeften. '  'Dat beeld is in de jaren zeventig en tachtig, toen de ecologische crisis overduidelijk werd, wat bijgesteld. Een andere grondhouding tegenover de natuur kwam naar voren. In de lijn van het rentmeesterschap. In die filosofie mag de mens natuur gebruiken, maar behoort ze de mensen niet toe. Dat beeld heeft een oude, religieuze context en kreeg in de jaren zeventig een meer seculiere invulling. Door de club van Rome, door het Brundtlandrapport en het opkomen van de duurzaamheidsgedachte. Het simpele idee dat ook toekomstige generaties moeten kunnen overleven op deze planeet.' Nog meer reden voor optimisme, voor Schouten. 'In onderzoeken, in Nederland, komt de laatste jaren permanent naar voren dat het overgrote deel van de mensen zichzelf is gaan zien als onderdeel van de natuur, en dat de mens daarom dus ook verantwoordelijkheid draagt. Dat was veertig jaar geleden toch echt niet zo.' Zijn eigen natuurbeeld werd gevormd in zijn jeugd in Limburg. 'Ik groeide op in een boerendorp en als kind verbaasde ik me er al over hoe sommige mensen omgingen met dieren. Ik weet nog dat ik me afvroeg: mag je elk dier zomaar doodmaken, is dat dier dan niet van zichzelf? Als ik een ree zag, had ik niet het idee dat die ree van mij was. Ik groeide ook op met de ruilverkaveling, ik zag het landschap dramatisch veranderen. De bossen waarin ik als kind rondzwierf verdwenen. Ik vroeg me af: van wie is dan dat alles, van wie is eigenlijk de natuur?'  In het dorp kreeg Schouten maar weinig respons op zijn vragen. 'Ik werd toch wel gezien als een zonderling. Maar toen ik biologie ging studeren in Nijmegen kwamen dit soort kwesties wel aan de orde. En nu, een aantal decennia later, zijn er toch veel mensen die zich vragen stellen over de rechten van het dier en de intrinsieke waarde van de natuur.' Schouten kwam, vanwege de vragen die hij zich stelde en via 'allerlei filosofische verkenningen' uit bij het boeddhisme. 'Daarin wordt heel simpel gezegd, als eerste regel: dood geen enkel levend wezen dat kan voelen. Omdat het leven het kostbaarste bezit is van elk levend wezen.' Hij werd, een logisch gevolg, ook vegetari\u00ebr.  'Ik verzet me vooral tegen het beeld dat de natuur er alleen voor ons is. Ik vind dat we respect moeten hebben voor de grotere gemeenschap van levende wezens. Wij zijn maar \u00e9\u00e9n soort, maar we nemen ontzettend veel ruimte in beslag. Ik snap heel goed dat sommige boeren klagen over overlast van ganzen. Aan de andere kant: die gans is ook een levend organisme dat een plek zoekt. En wij hebben al zo veel plek ingenomen.' 'Dat is een lastig debat. Omdat we de dieren er zelf hebben ingebracht. Dan heb je toch ook een soort zorgplicht. Wanneer komt het moment dat dieren volledig zijn gededomesticeerd, wanneer zijn ze weer wild? Ik bedoel: wij hebben ooit konijnen naar Australi\u00eb gebracht. De vraag is of er nu nog een zorgplicht is voor elk konijn in Australi\u00eb? Er zijn weinig mensen die dat zullen vinden. 'Ik heb wel met enige verbazing naar het debat over de Oostvaardersplassen gekeken. Ik ga ervan uit dat de critici oprecht betrokken zijn bij het welzijn van de dieren. Maar ja, dan zou je de lijn consistent moeten doortrekken. Maar ik heb niemand gehoord over alle reetjes die vrij rondlopen en ook vaak doodgaan in de winter. En er worden nu allerlei maatregelen genomen waardoor het welzijn van dieren in gevaar komt. Als je de corridors tussen natuurgebieden niet afbouwt, waardoor dieren en planten vrijelijk kunnen migreren, dan zullen er op allerlei plekken wilde dieren gevangen zitten in hun eigen gebied en kunnen er hele populaties uitsterven.'                            'Laten we nu niet doen alsof natuurorganisaties heel Nederland tot autonome natuur willen verklaren. Zeker, Staatsbosbeheer heeft zich ingezet voor meer natuurlijke natuur. Maar die is er maar op een paar plekken. In de Oostvaardersplassen, in de Millingerwaard tot op zekere hoogte, en nog een paar plaatsen. Verder houden we ons met het hele palet bezig: van groene recreatie rondom de stad, tot bossen, heidegebieden en blauwgraslandjes. Overigens is er toch nog een flinke minderheid aan Nederlanders voor wie de natuur best wilder mag. Een student van me heeft het onderzocht. Hij kwam tot de conclusie dat zo'n 12 procent van de Nederlanders erg houdt van wilde natuur. Maar de meeste mensen willen van alles wat: wilde natuur waarin ze een beetje kunnen verdwalen, en daarna moet er toch onmiddellijk weer de vertrouwde, veilige ruimte zijn. Dat wil zeggen: de bekende natuur die hoort bij het oude cultuurlandschap, de heide, de boomwallen, de heggen, de lanen, met een kerktoren in de verte en een eik waaronder grootvader nog een pijp heeft gerookt. Het vervelende is: ook dat landschap staat zwaar onder druk.' En dan, tegen het einde van het gesprek, wordt Matthijs Schouten toch nog even boos. 'Waar ik echt wakker van heb gelegen is dat het steeds moeilijker wordt de dialoog te voeren. Mensen die met argumenten komen tegen al te bruuske bezuinigingen op natuur worden uitgemaakt voor mastodonten, linkse hobbyisten of voor elitaire intellectuelen. Zo sluit je mensen uit in het debat, niet omdat hun argumenten niet kloppen, maar omdat ze anders denken dan jijzelf. Daar valt voor mij de beschaving uit elkaar. In een beschaafde samenleving hoort ook de minderheid een stem te hebben. Daar speelt naast de fanfare ook het orkest van de 18de eeuw. Daar moet ook dat wat niet kan concurreren op de markt gehoord worden. En daar moet ook naar dat wat zelf geen stem heeft, zoals de natuur, geluisterd worden.'",
      "time": "29 december 2010, 00:00",
      "timeofday": "00:00",
      "title": "'Natuurbeschermers ervaren een zekere barbaarsheid'",
      "year": 2010
    },
    {
      "category": "Archief",
      "count": 53,
      "day": 30,
      "href": "http://www.volkskrant.nl/archief/naar-de-sportschool-om-de-planeet-te-redden~a2925865/",
      "month": 4,
      "text": "De mens is een oefendier, zegt filosoof Peter Sloterdijk. In Duitsland gaan zeven miljoen mensen meerdere keren per week naar de sportschool, een op de vijf tot zes volwassen Duitsers. Stel je voor dat je hun energie op het elektriciteitsnet zou kunnen aansluiten, zegt Sloterdijk, dan zou je \u00e9\u00e9n kerncentrale kunnen uitschakelen. 'We hebben een musculaire reactor tot onze beschikking. Nu verdwijnt die energie nog in het luchtledige, ooit zal ze worden opgevangen', zegt hij.Naar de sportschool om de planeet te redden, die gedachte vat de strekking van Sloterdijks nieuwe boek aardig samen. Je moet je leven veranderen gaat voor een deel over de noodzaak om je conditie te verbeteren en meer groente te eten. Maar wel met een hoger doel in gedachten, dat niet eeuwig is, maar zich in onze tijd met grote urgentie opdringt. We moeten ons leven veranderen ter wille van milieu en mensheid. Vanwege het klimaat en de uitputting van grond- en brandstoffen moeten we onze ecologische voetafdruk zo klein mogelijk maken. En in een tijdperk van globalisering en onderlinge afhankelijkheid kunnen we slechts overleven als we echte wereldburgers worden.Je moet je leven veranderen, dat klinkt een beetje als een zelfhulpboek. 'Als je op de titel afgaat, zou je zeggen: dit boek hoort niet op de filosofie-afdeling thuis, maar op de doe-het-zelfplank. Veel Duitse lezers dachten dat ook. Echtelieden gaven het elkaar cadeau als klein wapen in de gezinsoorlog', zegt Sloterdijk, in zijn werkkamer in de Hochschule f\u00fcr Gestaltung in Karlsruhe, de kunstacademie waarvan hij rector is.De titel is ontleend aan een gedicht van Rainer Maria Rilke, verschenen in 1907. De dichter werd destijds zodanig geraakt door de perfectie van een klassieke Griekse torso, waarschijnlijk in het Louvre, dat hij besefte: zo kan ik niet verder gaan met mijn onvolmaakte bestaan. Iets soortgelijks zou de hedendaagse mens moeten overkomen als hij de diepte van de mondiale crisis op zich in laat werken: zo kan het niet verder!Het is een opvallend streng geluid voor Sloterdijk, die als kind van de jaren zestig eerder als een libertijn wordt beschouwd. In zijn boek Het Kristalpaleis uit 2006 gebruikte hij een prachtige metafoor voor de westerse wereld: een gigantische broeikas waar de mens wordt afgeschermd van de boze buitenwereld, in een zorgvuldig geregeld kunstmatig klimaat dat een maximaal comfort moet garanderen. Hij schreef het destijds licht ironisch op, als een geamuseerde toeschouwer. Nu is zijn toon heel anders. Hij houdt de verwende inwoners voor dat hun kristalpaleis niet duurzaam is. Hij legt ze zelfs een gebod voor, een absolute imperatief: je moet je leven veranderen.Wat is er gebeurd sinds u Het Kristalpaleis schreef?'Het Kristalpaleis is een boek over de moderne wereld als een experiment om het leven te ontlasten. Sinds duizenden jaren vinden mensen het leven te zwaar. Alles wat te zwaar is, wordt gemakkelijker gemaakt. Sinds de 17de eeuw gebruiken we de techniek daarvoor. Maar in het kristalpaleis is nu een paradox opgedoken. Door die ontlasting wordt het leven juist zwaarder, omdat de techniek contraproductieve gevolgen heeft. Ik zag gisteren beelden van de automobielsalon in Shanghai. De hele Duitse auto-industrie was natuurlijk aanwezig met een armada aan nieuwe voertuigen. Maar ik zag ook beelden van Peking waar het vanaf 8 uur 's ochtends stop and go is. De grote-stadsChinees koopt een auto als prestigeobject en als een technisch object om zijn leven gemakkelijker te maken. Vervolgens ervaart hij dat hij door de auto alleen maar langer onderweg is. Hij zit opgesloten in een soort edele helsmachine die zijn leven niet lichter, maar zwaarder maakt.'Tegelijk zien we beelden uit Japan. In een omtrek van 30 kilometer rond Fukushima mogen mensen niet naar hun huizen terugkeren. Elektriciteit is bij uitstek de energiebron die het leven voor mensen in de technische wereld gemakkelijker moest maken. Aan het begin van de 20ste eeuw schreven filosofen als Ernst J\u00fcnger en Martin Heidegger over stroom als een titaan, eenreusachtig persoon uit de Griekse mythologie. Maar als de titaan instort, verstoort hij het leven dat hij eigenlijk gemakkelijker zou moeten maken.'Ik geloof dat deze crisis de kracht van een imperatief heeft. Zij roept mensen op hun leven te veranderen. Ik noem haar ook de godin Crisis.'Zoals de monothe\u00efstische God die drieduizend jaar geleden op de wereld verscheen en de mensen opriep hun leven te veranderen.'Bijna wel, ja. Daarom spreek ik ook in enkelvoud van d\u00e9 crisis, hoewel zij zeer gedifferentieerd is en uit duizend moza\u00efekdeeltjes bestaat.'Maar is deze crisis echt zo dramatisch?'Je kunt de catastrofe zien aankomen. We staan voor enorme opgaven. We moeten onze hele beschaving transformeren, de hele techniek moet omgebouwd worden. De fossiele brandstoffen vormen, zoals de Duitse ecoloog Sieferle zegt, een onderaards bos dat niet meer groeit, dat we alleen nog maar verbranden. Dat zal de komende honderd jaar verdwijnen. We moeten die techniek gebruiken om een andere beschaving te ontwikkelen, ook in technisch opzicht. Zonder kernenergie, zonder de oude fossiele brandstoffen. Hoe eerder we aan deze transformatie beginnen, hoe beter. Dat zit allemaal in deze nieuwe imperatief. Maar Je moet je leven veranderen heeft ook andere componenten: het sportieve, een ander dieet, een andere omgang met de natuur, een andere landbouw.'We hebben al zo veel crises overleefd. Je kunt de steeds terugkerende crisis ook beschouwen als een chronische ziekte waarmee je heel oud kunt worden.'De crisis is geen imperatief die voor alle mensen geldt, niet overal. Ik kan me voorstellen dat een Afrikaan of een Arabier liever naar de christelijke of de islamitische imperatief luistert, dat is de absolute imperatief in een oudere redactie. Voor het grootste deel van de mensheid is de nieuwe absolute imperatief, die ik de ecologisch-kosmopolitische imperatief noem, nog niet in zijn volle kracht waarneembaar, omdat ze heel andere problemen hebben. Maar wij, de burgers van de frontcultuur, die de crisis eigenlijk ge\u00ebnsceneerd hebben, wij leven al midden in het centrale stralingsgebied van deze zender. Radio Crisis wordt in onze contreien zeer helder ontvangen.'Sloterdijk formuleert een opmerkelijk antwoord op deze crisis. Er zal een nieuwe avantgarde opstaan, die de weg wijst naar een groenere wereld waarin mensen vreedzaam co\u00ebxisteren, omdat zij zich wereldburger voelen. Zulke doelstellingen lijken moeilijk, zo niet onmogelijk te verwezenlijken. Zijn mensen bereid hun consumptieve, vervuilende levensstijl op te geven? En zullen zij rekening willen houden met zeven miljard medewereldburgers die zij helemaal niet kennen? Voor Sloterdijk zelf is het moeilijk genoeg, erkent hij. 'Ik moet als wereldburger mijn man staan ook al ken ik nauwelijks mijn buren en verwaarloos ik mijn vrienden', schrijft hij. Hoewel 'mensheid' geen geldig adres is, toch moet ik aan haar denken bij elke handeling die ik verricht, als 'een fakir van de co\u00ebxistentie met alles en allen'.Maar Sloterdijk verwijst naar Friedrich Nietzsche: de mens kan alleen vooruit als hij naar het onmogelijke streeft. Natuurlijk zal ook de succesvolste mens nooit bereiken wat hem voor ogen staat, maar progressie is slechts mogelijk door de 'verticale spanning' tussen dagelijkse werkelijkheid en onvervulbaar ideaal, aldus Sloterdijk. 'Er zijn altijd mensen geweest die zijn doorgegaan, ook al weten zij dat het onmogelijk is. De grote kunstenaars, de heiligen uit de Middeleeuwen, de belangrijke atleten', zegt Sloterdijk. Zij probeerden het onmogelijke te bereiken door consequente oefening. Juist die oefening is cruciaal om de kloof tussen ideaal en werkelijkheid te verkleinen. Het valt niet mee om een heilige of een Rembrandt te worden, maar je kunt er elke dag op oefenen. Wie weet kom je nog een heel eind, maar je komt in elk geval verder dan wanneer je je bij voorbaat neerlegt bij de dagelijkse werkelijkheid. Op soortgelijke wijze kan ook het afzien van vervuilende consumptie of het ontwikkelen van een modus vivendi met de rest van de mensheid dagelijks geoefend worden, aldus Sloterdijk.'Het oefenen wordt in de geschiedenis telkens ontdekt als de cultuur complexer en veeleisender wordt', zegt Sloterdijk. Je moet je leven veranderen kan dan ook worden gelezen als een 'oefengeschiedenis' van de mensheid. De oude Grieken kenden zo'n trainende avantgarde, net als de vroege boeddhisten de weg naar bevrijding door permanente oefening wezen. 'De westerse cultuur kent met het sto\u00efcisme een soortgelijke leer, waarin de mens wijs wordt door permanente oefening. Dan komt het christendom met zijn nieuwe regels. De christelijke kloostercultuur was een extreme oefeningscultuur. In het moderne christendom hoef je niets meer te doen, God houdt toch wel van je. Dat is een idyllische, kneuterige vorm van consumptiereligie. Maar het eigenlijke christendom is een zeer elitaire, extreem ascetische levensvorm. Rond 1500 komt de artistieke ascese op. Men oefent in de kunst. Daardoor ontstaan nieuwe idealen, nieuwe helden. In de Middeleeuwen hadden we Franciscus van Assisi en Thomas van Aquino, in de 19de eeuw Paganini en Richard Wagner.'In de naoorlogse samenleving, het kristalpaleis, raakte de verticale spanning op de achtergrond. Het horizontale werd belangrijker gevonden: iedereen moest gelijk zijn. 'In het kristalpaleis is de partij van de ambitielozen aan de macht, dat is onze goede oude sociaal-democratie. De partij zelf heeft een enorme wil tot de macht, zodat andere mensen hun wil tot onmacht kunnen behouden en zonder ambitie verder mogen leven.'De crisis zal een einde maken aan dit vlakke landschap, is Sloterdijks overtuiging. Nu leven we nog in een periode van ontkenning en halve maatregelen, alsof we arbeidsplaatsen proberen te redden aan boord van de Titanic. Maar een nieuwe avantgarde zal nieuwe idee\u00ebn en technieken ontwikkelen, net als een nieuwe levensstijl die zij permanent zal oefenen en voorleven. Net als de boeddhisten, de christenen of de grote kunstenaars zal zij andere mensen toeroepen: je moet je leven veranderen!Is dat geen elitair perspectief?'Ik noem het een avantgarde, geen elite. Elite klinkt te veel naar oude samenleving. Ik geloof dat de verticaliteit opnieuw doordacht moet worden, niet als heerschappij of onderdrukking, niet met al die andere negatieve elementen die er vaak mee verbonden worden, maar eerder als spontane verbetering. We moeten het leven zien als een proces dat naar boven reikt. Het geheel van de cultuur, het menselijke kunnen, de kunst, de wetenschap, dat zijn allemaal fenomenen die in deze vrije verticaliteit hun plaats hebben.'Waarom bent u er zo van overtuigd dat zo'n nieuwe avantgarde zal opstaan?'De absolute imperatief - je moet je leven veranderen - verschijnt nu in een andere vorm, omdat de druk van de werkelijkheid zo zal toenemen. In de technische samenleving zijn de spanningen zo toegenomen dat iedereen wel voelt: zo kan het niet verder gaan. We moeten proberen nieuwe regels te formuleren die de re\u00eble co\u00ebxistentie van een geglobaliseerde mensheid reguleren. Dat gaat verder dan het boeddhistische of christelijke begrip van de gemeenschap. Ik hoef immers niet in Jezus te geloven om te begrijpen dat de oceanen worden bedreigd door een ecologische catastrofe. Ik hoef de raad van Boeddha niet te volgen als ik eraan wil bijdragen dat het atmosferisch omhulsel van de planeet niet verder gecorrumpeerd zal worden.''Ik zie die nieuwe avantgarde al ontstaan. Op de hele wereld zie je een nieuwe vorm van reflectie, er ontstaat een nieuwe generatie die haar leven al in dit perspectief overdenkt. Die ethische avantgarde zal men herkennen aan de eisen die zij aan zichzelf stelt en vervult. Zulke groepen bestaan nu al, als je ziet hoe jonge mensen zich engageren met Greenpeace of honderden andere niet-gouvernementele organisaties.'Zien we niet veel meer een tegenovergestelde ontwikkeling?'Ja, we zien ook veel pessimisme, opgeven, vermoeidheid, veel 'na-ons-de-zondvloed'. Gevaarlijke houdingen.'En ook een activistisch populisme, dat niets van zo'n kosmopolitische avantgarde moet hebben. Neem de politieke partij de Ware Finnen, die bij de verkiezingen een grote overwinning heeft geboekt.'Dat gaat allemaal de verkeerde kant op. Die mensen willen hun leven veranderen om het nog erger te maken. En toch hun goede geweten behouden. Dat geldt ook voor de Nederlanders. Voordat de Finnen Ware Finnen werden, had je al de Ware Nederlanders. De Ware Nederlander ziet er voor de internationale waarnemer uit als een man met een blonde kuif.'Zal de massa de avantgarde dan wel volgen?'Ja, ik geloof dat zij zal volgen of moet volgen. Vroeg of laat zal deze nieuwe imperatief ook tot wetgeving leiden. Je kunt niet wachten tot de laatste burger vrijwillig meedoet. Waarschijnlijk zal dat na een catastrofe gebeuren. In de schaduw kun je harde wetten doorvoeren. Niet daarvoor, niet tijdens, maar daarna, als de mensen bijkomen, als ze zwak genoeg zijn om concessies te doen. Een beetje als Duitsland in 1945.'Heeft u uw leven al veranderd?'Mijn hele leven is een product van veranderingen. Ik ben in de verandering geboren. Als je in 1966 19 jaar bent, ben je precies oud genoeg om deel te nemen aan de mondiale verandering. Ik moet zeggen: mijn leven heeft de vorm van een permanente revolutie gehad. Van 1968 tot 1975 zat ik de alternatieve cultuur in M\u00fcnchen, daarna zat ik lange tijd in de psychoanalytische subcultuur, daarna een decennium in de indisch-spirituele subcultuur. Ik ben schrijver geworden, en op mijn oude dag zelfs wielrenner. Met Ren\u00e9 Gude (directeur van de Internationale School voor Wijsbegeerte, red.) heb ik de Mont Ventoux beklommen.'U gelooft ook dat we minder vlees moeten eten. Bent u al vegetari\u00ebr?'Nee, maar door mijn vrouw ben ik passief vegetari\u00ebr. Ik zou best vlees willen eten, maar ik krijg het niet.'Peter SloterdijkPeter Sloterdijk is een van de beroemdste filosofen van Duitsland, zo niet van de wereld. In Duitsland is hij ook een tv-persoonlijkheid, bekend om zijn snedige commentaar op actuele gebeurtenissen. Hij werd in 1947 in Karlsruhe geboren als kind van een Nederlandse vader en een Duitse moeder. Het huwelijk hield niet lang stand en Sloterdijk groeide op in Duitsland. In 1986 brak hij door als filosoof met het boek Kritiek van de cynische rede. Sommige vakgenoten verweten hem een te weinig systematische aanpak, maar Sloterdijk werd meteen populair vanwege zijn literaire stijl en prikkelende idee\u00ebn. In 1999 was hij het middelpunt van een rel, toen hij opperde dat de mens in de toekomst wellicht langs biotechnologische weg verbeterd zou kunnen worden.Rond 10 mei verschijnt zijn nieuwste boek Je moet je leven veranderen bij uitgeverij Boom. Hij zal dan ook een toer door Nederland en Belgi\u00eb maken. Op 13 mei spreekt hij in Amsterdam (voor details zie felix.meritis.nl), op 14 mei in Leusden (isvw.nl), op 15 mei in Antwerpen (ua.ac.be/pswlectures) en op 16 mei in Nijmegen (ru.nl/sp/sloterdijk.Dit is de laatste aflevering in een reeks interviews met filosofen, in het kader van de Maand van de Filosofie.",
      "time": "30 april 2011, 00:00",
      "timeofday": "00:00",
      "title": "Naar de sportschool om de planeet te redden",
      "year": 2011
    },
    {
      "category": "Archief",
      "count": 56,
      "day": 19,
      "href": "http://www.volkskrant.nl/archief/leden-van-de-staten-generaal~a3318552/",
      "month": 9,
      "text": "De begroting die de regering u vandaag aanbiedt, heeft betrekking op een bijzonder jubileumjaar in onze vaderlandse geschiedenis. In 2013 begint de nationale viering van 200 jaar Koninkrijk. Na een uiterst turbulente periode in ons land en overal elders in Europa, werden in 1813 de grondslagen gelegd voor een nieuw staatsbestel. Prins Willem Frederik, de latere koning Willem I, gaf bij zijn aankomst in Scheveningen een proclamatie uit. Daarin sprak hij niet alleen over de herwonnen vrijheid, maar ook over het grote belang van herstel van handel en welvaart. De notabelen die hem kort daarna het landsbestuur aanboden, benadrukten de veerkracht die op dat moment werd gevraagd van de hele samenleving.Twee eeuwen later, en in een heel andere maatschappelijke en staatkundige context, staat ons land opnieuw voor een opgave die om grote veerkracht vraagt. De financi\u00eble en economische crisis die de wereld sinds 2008 in haar greep houdt, raakt ook Nederland hard. Economisch herstel volgt niet vanzelf.De opening van dit parlementaire jaar vindt plaats in een periode van kabinetsvorming. De demissionaire status van het huidige kabinet noopt tot terughoudendheid bij het doen van nieuwe voorstellen. Tegelijkertijd duldt de aanpak van de urgente problemen waar we in eigen land en in Europa voor staan geen uitstel.De groei van de economie blijft wereldwijd achter bij de verwachtingen. Mede door de schuldencrisis in enkele landen binnen de eurozone is de economische crisis dieper en hardnekkiger dan eerder voorzien. Nederland, met zijn open en internationaal geori\u00ebnteerde economie, wordt door dit alles bijzonder getroffen. Grote en kleine bedrijven ondervinden hiervan de gevolgen. Hoewel de werkloosheid in ons land in vergelijking met het buitenland nog relatief laag is, stijgt deze ook hier. Het is extra zorgelijk wanneer jongeren na hun opleiding geen werk kunnen vinden.Onder de huidige omstandigheden is het begrijpelijk dat mensen zich zorgen maken over hun baan, hun pensioen, de waardeontwikkeling van hun huis en de toekomst van hun kinderen. De regering beseft dat zij bij het gezond maken van de overheidsfinanci\u00ebn en het veiligstellen van toekomstige welvaart belangrijke offers vraagt van alle Nederlanders. Ook als de economie en het consumentenvertrouwen weer aantrekken, is het realistisch te veronderstellen dat groeicijfers in de toekomst lager zullen zijn dan we in het recente verleden gewend waren. Tegelijkertijd leven wij in een van de meest welvarende landen ter wereld, met een hoog niveau van voorzieningen. Het is goed ons dit bewust te zijn en van daaruit met kracht en vertrouwen samen te blijven werken aan herstel.Het regeringsbeleid richt zich op houdbare overheidsfinanci\u00ebn, maar ook op bevordering van ondernemerschap, investeren in infrastructuur en versterking van veiligheid, onderwijs en innovatie. Er zijn op meerdere gebieden grote stelselwijzigingen tot stand gebracht, zoals de vorming van de nationale politie per 1 januari 2013. In het onderwijs worden maatregelen doorgevoerd die de kwaliteit versterken en het voor jongeren aantrekkelijker maken te kiezen voor een beroepsopleiding. In de zorg zijn belangrijke stappen gezet om te komen tot meer kwaliteit en kostenbeheersing. De regering heeft daarover afspraken gemaakt met ziekenhuizen, instellingen voor geestelijke gezondheidszorg, medisch specialisten en huisartsen. In de bedrijfsvoering van de Rijksoverheid neemt de efficiency toe door betere samenwerking op terreinen als informatie- en communicatietechnologie, huisvesting en personeel.Bij haar aantreden in 2010 presenteerde de regering u voorstellen voor bezuinigingen en hervormingen ter waarde van 18 miljard euro. Begin 2012 bleken forse aanvullende maatregelen nodig om het begrotingstekort in 2013 beheersbaar te houden. De regering is verheugd dat vijf partijen dit voorjaar overeenstemming wisten te bereiken over een begrotingsakkoord dat recht doet aan de ernst en omvang van de financieel-economische problemen waar ons land voor staat. Met dit akkoord maken de betrokken partijen het de regering mogelijk ook in 2013 een bijdrage te leveren aan financi\u00eble soliditeit en op groei gerichte hervormingen. Het tekort komt daarmee volgend jaar onder de norm van drie procent. Dat versterkt het vertrouwen van de financi\u00eble markten in ons land en houdt de rentelasten beheersbaar.Vanaf 1 januari gaat de AOW-leeftijd geleidelijk omhoog, tot 67 jaar in 2023. Verhoging van het hoge btw-tarief per 1 oktober aanstaande en de nullijn voor de ambtenarensalarissen dragen direct bij aan een lager begrotingstekort. De bankenbelasting wordt verdubbeld en buitensporige bonussen worden zwaar belast. Door veranderingen in de WW en het ontslagrecht wordt de arbeidsmarkt flexibeler. Op de woningmarkt is de overdrachtsbelasting inmiddels structureel verlaagd. De begroting die de regering u vandaag aanbiedt, bevat ook een voorstel gericht op het aflossen van hypotheekschulden.In Europa zijn belangrijke stappen gezet om de stabiliteit in de muntunie te bevorderen en de euro voor de toekomst sterker te maken. De Europese Unie kan veel bijdragen aan de toekomstige groei van welvaart, welzijn en werkgelegenheid voor de inwoners van alle lidstaten. De Europese samenwerking, die ons land zoveel heeft gebracht, staat door de schuldencrisis onder druk. Een goed functionerende interne markt en een sterke en stabiele munt zijn in economisch opzicht van cruciale betekenis voor alle lidstaten. Voor Nederland, dat een groot deel van zijn nationaal inkomen in Europa verdient, is dit essentieel. Daarom is de regering er veel aan gelegen de muntunie en de interne markt structureel te verbeteren.Nederland heeft op deze gebieden voorstellen gedaan die navolging kregen. Samen met andere landen is een tweesporenbeleid tot stand gebracht van strenge begrotingsdiscipline en versterking van de Europese groeiagenda. Een eurocommissaris is nu speciaal met begrotingsdiscipline belast en er zullen sneller automatische sancties worden opgelegd aan landen die zich niet aan de afspraken houden. Het is belangrijk dat alle lidstaten hieraan gebonden zijn. Landen zullen elkaar de maat gaan nemen ten aanzien van binnenlandse hervormingen die nodig zijn voor economische groei. Andere concrete resultaten liggen op het terrein van goedkoper mobiel dataverkeer en de komst van een snel en betaalbaar Europees systeem van octrooibescherming. Dat laatste is van groot belang voor innoverende Nederlandse bedrijven.De grote vraagstukken rond het terugdringen van de staatsschuld, de toekomst van de euro, en de betaalbaarheid van zorg, goed onderwijs en een rechtvaardig systeem van sociale voorzieningen zijn niet van vandaag op morgen opgelost. Weinigen in ons land betwisten de noodzaak van het gezond maken en vervolgens beheersbaar houden van de overheidsfinanci\u00ebn. Velen delen het ideaal van maatschappelijke verbondenheid en willen zich daarvoor inzetten. Naar de mening van de regering ligt hierin een belangrijke basis voor een gezamenlijke aanpak, die breed wordt gedragen. De betrokkenheid van vakbonden, werkgeversorganisaties en andere maatschappelijke partijen is hierbij onontbeerlijk. Dat geldt evenzeer voor provincies, gemeenten en waterschappen. Immers, ook van de medeoverheden wordt gevraagd de financi\u00ebn te beheersen, terwijl hun rol en takenpakket in belang toenemen.In het Caribische deel van het Koninkrijk staan relatief kleine landen voor grote uitdagingen. De economische crisis laat zich ook daar voelen. De nieuwe staatkundige structuren zijn nog jong. Transparantie en houdbare overheidsfinanci\u00ebn zijn van groot belang voor de bevolking en het vertrouwen in het bestuur. Na de staatkundige vernieuwing van oktober 2010 wordt op de eilanden Bonaire, Sint Eustatius en Saba op diverse terreinen ge\u00efnvesteerd in verbeteringen. Dat geldt onder andere voor de ziekenhuiszorg, de kwaliteit van schoolgebouwen en leerkrachten, en de rioolwaterzuivering.Samenwerking met andere landen bepaalt sinds jaar en dag het Nederlandse buitenlands beleid. Het belang daarvan neemt in deze tijd van groeiende internationale verwevenheid op alle terreinen toe. Economische diplomatie is nu meer dan ooit noodzakelijk om de crisis het hoofd te bieden. Voor versterking van mensenrechten, bestrijding van armoede, de aanpak van klimaatverandering en milieuproblematiek is gezamenlijk optreden eveneens geboden. In de internationale coalitie tegen piraterij speelt Nederland een vooraanstaande rol, mede ter bescherming van onze eigen koopvaardij.Op het terrein van ontwikkelingssamenwerking kiest de regering voor een beleid waarbij versterking van de economische structuur en zelfredzaamheid in elkaars verlengde liggen. Daarom is de aanpak geconcentreerd op samenwerking met een kleiner aantal partnerlanden en gericht op terreinen waar ons land veel kennis en ervaring kan inbrengen. Hieronder vallen waterbeheer, landbouw en versterking van de rechtsorde. Op deze manier worden meer concrete resultaten bereikt voor alle betrokken partijen.Op het gebied van vrede en veiligheid blijft het dringend vereist dat de internationale gemeenschap zich teweerstelt tegen onrecht en onveiligheid. De dramatische gebeurtenissen in Syri\u00eb onderstrepen dit eens te meer. In Afghanistan en op andere plaatsen in de wereld zetten meer dan duizend Nederlandse mannen en vrouwen zich elke dag opnieuw in voor rechtszekerheid en een menswaardig bestaan. Zij verdienen ons diepe respect.Leden van de Staten-Generaal,Nederland is in sociaal en economisch opzicht een sterk land, gebouwd op een lange traditie van internationaal ondernemerschap, hard werken en solidariteit tussen bevolkingsgroepen en generaties. Op beslissende momenten in onze geschiedenis heeft Nederland de veerkracht getoond waarover al bij het ontstaan van het Koninkrijk in 1813 werd gesproken. Generaties v\u00f3\u00f3r ons hebben bewezen onder moeilijke omstandigheden in goed overleg verschillen te kunnen overbruggen ten dienste van een verstandig sociaal-economisch beleid. Uit die voorbeelden mogen we vertrouwen putten voor de toekomst.De begroting voor 2013 die de regering u vandaag aanbiedt, is gebaseerd op de overtuiging dat financi\u00eble soliditeit en economische groei onlosmakelijk met elkaar zijn verbonden. Beide zijn nodig voor een goed voorzieningenniveau ten behoeve van toekomstige generaties. Daarover zal de regering graag open en constructief van gedachten blijven wisselen met u, leden van de Staten-Generaal. U mag zich in uw zware taak gesteund weten door het besef dat velen u wijsheid toewensen en met mij om kracht en Gods zegen voor u bidden.",
      "time": "19 september 2012, 00:00",
      "timeofday": "00:00",
      "title": "Leden van de Staten-Generaal,",
      "year": 2012
    },
    {
      "category": "Archief",
      "count": 75,
      "day": 20,
      "href": "http://www.volkskrant.nl/archief/van-braafste-jongetje-van-de-klas-tot-grootste-lastpak~a3319263/",
      "month": 9,
      "text": "'We moeten rekening houden met het uit elkaar vallen van de eurozone', zei de Finse minister van Buitenlandse Zaken Erkki Tuomioja onlangs tegen The Daily Telegraph. Iedereen die zich door de rustige zomer in slaap had laten sussen, was meteen weer klaarwakker. Niet in de laatste plaats vanwege de bron van de dreigende taal. Hier was geen Nederlandse euroscepticus aan het woord of een vertegenwoordiger van een Griekse nationalistische oppositiepartij, maar de Finse minister van buitenlandse zaken; een sociaal-democratisch regeringslid van het kleine, altijd zo gematigde en volgzame Finland.Finland was nota bene het land dat mede dankzij de toetreding tot de Europese Unie, in 1995, erin slaagde uit de diepe recessie te komen die was gevolgd op het uiteenvallen van de Sovjet-Unie. De recessie zou leiden tot een daling van het Finse nationale inkomen met 13 procent en een stijging van de werkloosheid tot 18 procent. Voorstanders van toetreding tot Europa zien hun gelijk tot op de dag van vandaag bevestigd in het feit dat Finland (naast Duitsland en Nederland) een van de drie Europese landen is die nog een triple-A-status heeft.Over de opmerkelijke draai die Finland de afgelopen jaren heeft gemaakt in het debat over Europa publiceerde de Finse politicoloog Juha Jokela het rapport The Eurosceptic Big Bang. Jokela is als Europadeskundige verbonden aan het Finse Instituut voor Internationale Politiek. In een oud theehuis met uitzicht op de haven van Helsinki beschrijft hij hoe zijn land radicaal van mening veranderde.'De brede consensus die er jarenlang bestond over het nut van Europa is er niet meer. In vrij korte tijd is Finland een in zichzelf gekeerd land geworden.' Wat de oorzaak daarvan is? 'Wereldwijd zie je dat groepen mensen bang zijn; bang voor globalisering, bang vanwege de war on terror en bang voor de maatschappij die steeds sneller verandert. Als daar een wereldwijde financi\u00eble crisis overheen komt, heeft een slimme politicus genoeg bouwstenen om het fundament te leggen van een nieuwe succesvolle politieke beweging.''We moeten rekening houden met het uit elkaar vallen van de eurozone', zei de Finse minister van Buitenlandse Zaken Erkki Tuomioja onlangs tegen The Daily Telegraph. Iedereen die zich door de rustige zomer in slaap had laten sussen, was meteen weer klaarwakker. Niet in de laatste plaats vanwege de bron van de dreigende taal. Hier was geen Nederlandse euroscepticus aan het woord of een vertegenwoordiger van een Griekse nationalistische oppositiepartij, maar de Finse minister van buitenlandse zaken; een sociaal-democratisch regeringslid van het kleine, altijd zo gematigde en volgzame Finland.Finland was nota bene het land dat mede dankzij de toetreding tot de Europese Unie, in 1995, erin slaagde uit de diepe recessie te komen die was gevolgd op het uiteenvallen van de Sovjet-Unie. De recessie zou leiden tot een daling van het Finse nationale inkomen met 13 procent en een stijging van de werkloosheid tot 18 procent. Voorstanders van toetreding tot Europa zien hun gelijk tot op de dag van vandaag bevestigd in het feit dat Finland (naast Duitsland en Nederland) een van de drie Europese landen is die nog een triple-A-status heeft.Over de opmerkelijke draai die Finland de afgelopen jaren heeft gemaakt in het debat over Europa publiceerde de Finse politicoloog Juha Jokela het rapport The Eurosceptic Big Bang. Jokela is als Europadeskundige verbonden aan het Finse Instituut voor Internationale Politiek. In een oud theehuis met uitzicht op de haven van Helsinki beschrijft hij hoe zijn land radicaal van mening veranderde.'De brede consensus die er jarenlang bestond over het nut van Europa is er niet meer. In vrij korte tijd is Finland een in zichzelf gekeerd land geworden.' Wat de oorzaak daarvan is? 'Wereldwijd zie je dat groepen mensen bang zijn; bang voor globalisering, bang vanwege de war on terror en bang voor de maatschappij die steeds sneller verandert. Als daar een wereldwijde financi\u00eble crisis overheen komt, heeft een slimme politicus genoeg bouwstenen om het fundament te leggen van een nieuwe succesvolle politieke beweging.''We moeten rekening houden met het uit elkaar vallen van de eurozone', zei de Finse minister van Buitenlandse Zaken Erkki Tuomioja onlangs tegen The Daily Telegraph. Iedereen die zich door de rustige zomer in slaap had laten sussen, was meteen weer klaarwakker. Niet in de laatste plaats vanwege de bron van de dreigende taal. Hier was geen Nederlandse euroscepticus aan het woord of een vertegenwoordiger van een Griekse nationalistische oppositiepartij, maar de Finse minister van buitenlandse zaken; een sociaal-democratisch regeringslid van het kleine, altijd zo gematigde en volgzame Finland.Finland was nota bene het land dat mede dankzij de toetreding tot de Europese Unie, in 1995, erin slaagde uit de diepe recessie te komen die was gevolgd op het uiteenvallen van de Sovjet-Unie. De recessie zou leiden tot een daling van het Finse nationale inkomen met 13 procent en een stijging van de werkloosheid tot 18 procent. Voorstanders van toetreding tot Europa zien hun gelijk tot op de dag van vandaag bevestigd in het feit dat Finland (naast Duitsland en Nederland) een van de drie Europese landen is die nog een triple-A-status heeft.Over de opmerkelijke draai die Finland de afgelopen jaren heeft gemaakt in het debat over Europa publiceerde de Finse politicoloog Juha Jokela het rapport The Eurosceptic Big Bang. Jokela is als Europadeskundige verbonden aan het Finse Instituut voor Internationale Politiek. In een oud theehuis met uitzicht op de haven van Helsinki beschrijft hij hoe zijn land radicaal van mening veranderde.'De brede consensus die er jarenlang bestond over het nut van Europa is er niet meer. In vrij korte tijd is Finland een in zichzelf gekeerd land geworden.' Wat de oorzaak daarvan is? 'Wereldwijd zie je dat groepen mensen bang zijn; bang voor globalisering, bang vanwege de war on terror en bang voor de maatschappij die steeds sneller verandert. Als daar een wereldwijde financi\u00eble crisis overheen komt, heeft een slimme politicus genoeg bouwstenen om het fundament te leggen van een nieuwe succesvolle politieke beweging.'PopulismePopulismePopulismeIn Finland heet die politicus Timo Soini, zijn partij de Ware Finnen. Na een carri\u00e8re als europarlementari\u00ebr maakte de door vriend en vijand om zijn jovialiteit geroemde Soini grote stappen door de Finse politiek. Eerst verzette zijn partij zich hoofdzakelijk tegen immigratie van buitenlanders. Met 170 duizend geregistreerde vreemdelingen (voornamelijk Russen) op een bevolking van ruim 5 miljoen mensen heeft Finland een relatief kleine populatie allochtonen, maar de Ware Finnen wisten met hun anti-immigratieverhaal veel kiezers te trekken. Het echte succes volgde pas toen de partijleider zijn oude stokpaard bij het vuil zette en verderging op een nieuw; dat van het anti-Europese geluid.In een opiniestuk van de partijleider dat in 2011 in The Wall Street Journal verscheen, maakte hij van zijn hart geen moordkuil: 'Op het gevaar af van populisme beschuldigd te worden, begin ik met wat overduidelijk is: het is niet dat de kleine man profiteert van alle steunmaatregelen aan landen die nu in de problemen zitten. De kleine man wordt uitgemolken en voorgelogen om een verrot systeem in stand te houden. Hij krijgt minder betaald en moet meer belasting betalen zodat er genoeg geld binnenkomt om het piramidespel te laten voortbestaan.'Het legde hem geen windeieren. Op de golven van de internationale kredietcrisis en later de steunpakketten aan de Grieken groeide De Ware Finnen als kool. Van 4,1 procent van de stemmen bij de parlementsverkiezingen in 2007 tot 19,1 procent vier jaar later. Ondanks de monsteroverwinning koos De Ware Finnen voor een rol in de oppositie. De compromissen die bij regeringsdeelname onvermijdelijk waren geweest, zouden politieke zelfmoord zijn geweest.Het gloednieuwe hoofdkantoor van de Ware Finnen in het centrum van Helsinki en de grandeur van de buurt waar het is gevestigd, passen bij het zelfvertrouwen van een jonge partij die in korte tijd zo hard groeide. 19de-eeuwse panden staan er schouder aan schouder aan brede groene straten, waar de wandeling van de ene kolossale voordeur naar de andere zomaar een minuut in beslag kan nemen.In Finland heet die politicus Timo Soini, zijn partij de Ware Finnen. Na een carri\u00e8re als europarlementari\u00ebr maakte de door vriend en vijand om zijn jovialiteit geroemde Soini grote stappen door de Finse politiek. Eerst verzette zijn partij zich hoofdzakelijk tegen immigratie van buitenlanders. Met 170 duizend geregistreerde vreemdelingen (voornamelijk Russen) op een bevolking van ruim 5 miljoen mensen heeft Finland een relatief kleine populatie allochtonen, maar de Ware Finnen wisten met hun anti-immigratieverhaal veel kiezers te trekken. Het echte succes volgde pas toen de partijleider zijn oude stokpaard bij het vuil zette en verderging op een nieuw; dat van het anti-Europese geluid.In een opiniestuk van de partijleider dat in 2011 in The Wall Street Journal verscheen, maakte hij van zijn hart geen moordkuil: 'Op het gevaar af van populisme beschuldigd te worden, begin ik met wat overduidelijk is: het is niet dat de kleine man profiteert van alle steunmaatregelen aan landen die nu in de problemen zitten. De kleine man wordt uitgemolken en voorgelogen om een verrot systeem in stand te houden. Hij krijgt minder betaald en moet meer belasting betalen zodat er genoeg geld binnenkomt om het piramidespel te laten voortbestaan.'Het legde hem geen windeieren. Op de golven van de internationale kredietcrisis en later de steunpakketten aan de Grieken groeide De Ware Finnen als kool. Van 4,1 procent van de stemmen bij de parlementsverkiezingen in 2007 tot 19,1 procent vier jaar later. Ondanks de monsteroverwinning koos De Ware Finnen voor een rol in de oppositie. De compromissen die bij regeringsdeelname onvermijdelijk waren geweest, zouden politieke zelfmoord zijn geweest.Het gloednieuwe hoofdkantoor van de Ware Finnen in het centrum van Helsinki en de grandeur van de buurt waar het is gevestigd, passen bij het zelfvertrouwen van een jonge partij die in korte tijd zo hard groeide. 19de-eeuwse panden staan er schouder aan schouder aan brede groene straten, waar de wandeling van de ene kolossale voordeur naar de andere zomaar een minuut in beslag kan nemen.In Finland heet die politicus Timo Soini, zijn partij de Ware Finnen. Na een carri\u00e8re als europarlementari\u00ebr maakte de door vriend en vijand om zijn jovialiteit geroemde Soini grote stappen door de Finse politiek. Eerst verzette zijn partij zich hoofdzakelijk tegen immigratie van buitenlanders. Met 170 duizend geregistreerde vreemdelingen (voornamelijk Russen) op een bevolking van ruim 5 miljoen mensen heeft Finland een relatief kleine populatie allochtonen, maar de Ware Finnen wisten met hun anti-immigratieverhaal veel kiezers te trekken. Het echte succes volgde pas toen de partijleider zijn oude stokpaard bij het vuil zette en verderging op een nieuw; dat van het anti-Europese geluid.In een opiniestuk van de partijleider dat in 2011 in The Wall Street Journal verscheen, maakte hij van zijn hart geen moordkuil: 'Op het gevaar af van populisme beschuldigd te worden, begin ik met wat overduidelijk is: het is niet dat de kleine man profiteert van alle steunmaatregelen aan landen die nu in de problemen zitten. De kleine man wordt uitgemolken en voorgelogen om een verrot systeem in stand te houden. Hij krijgt minder betaald en moet meer belasting betalen zodat er genoeg geld binnenkomt om het piramidespel te laten voortbestaan.'Het legde hem geen windeieren. Op de golven van de internationale kredietcrisis en later de steunpakketten aan de Grieken groeide De Ware Finnen als kool. Van 4,1 procent van de stemmen bij de parlementsverkiezingen in 2007 tot 19,1 procent vier jaar later. Ondanks de monsteroverwinning koos De Ware Finnen voor een rol in de oppositie. De compromissen die bij regeringsdeelname onvermijdelijk waren geweest, zouden politieke zelfmoord zijn geweest.Het gloednieuwe hoofdkantoor van de Ware Finnen in het centrum van Helsinki en de grandeur van de buurt waar het is gevestigd, passen bij het zelfvertrouwen van een jonge partij die in korte tijd zo hard groeide. 19de-eeuwse panden staan er schouder aan schouder aan brede groene straten, waar de wandeling van de ene kolossale voordeur naar de andere zomaar een minuut in beslag kan nemen.Simplistische antwoordenSimplistische antwoordenSimplistische antwoordenSimon Elo, de 25-jarige leider van de jongerenafdeling van de partij, legt er graag uit hoe zijn partij de zaken beziet. 'Op Ierland na zijn alle landen die in de problemen zijn gekomen, zuidelijke landen. Noord- en Zuid-Europa zijn politiek totaal verschillende werelden, die moet je niet in \u00e9\u00e9n systeem willen proppen', zegt hij.Van het verwijt van politieke tegenstanders dat zijn partij steevast simplistische antwoorden formuleert op zeer complexe problemen, wil Elo niets weten. 'Weet je wat gemakkelijk is? Om met de stroom mee te gaan en je aan te sluiten bij de slechte plannen van de rest. Twee jaar geleden werden onze standpunten nog weggelachen. Nu zijn ze breed geaccepteerd.'Hoe breed weten ze ondertussen ook in Brussel. Want de stevige taal van Soini en zijn partijgenoten mag de Ware Finnen tot h\u00e9t gezicht gemaakt van het Finse anti-Europese geluid hebben gemaakt, datzelfde geluid klinkt bijna even fanatiek uit sociaal-democratische hoek.De Finse sociaal-democratische partij (SDP) heeft haar standpunt over Europa de afgelopen jaren flink aangescherpt. Momenteel maken ze deel uit van de coalitieregering van zes partijen, maar het waren de sociaal-democraten die in 2011 als oppositiepartij eisten dat Finland een borgsom zou ontvangen voor de gelden die het land bijdraagt aan het tijdelijke Europese noodfonds EFSF, vertelt politicoloog Jokela. 'De toenmalige regering zei nog dat het verkrijgen van een onderpand technisch niet mogelijk was, maar toen de SDP weer in de regering zat, hebben ze dat onderpand als harde eis op tafel gelegd in Brussel. En ze hebben het gekregen ook.' Dat gebeurde zowel bij de steun die Griekenland ontving uit het EFSF als bij de hulp die de Spaanse bankensector kreeg uit het tijdelijke fonds.Begin juli leek de situatie volledig te ontsporen toen de minister van Financi\u00ebn en prominent SDP-lid Jutta Urpilainen in een interview met persbureau AFP zei dat Finland liever uit de eurozone zou stappen dan dat het nog langer zou meebetalen aan het opruimen van de schulden van andere landen. In Brussel en andere Europese hoofdsteden, waar de angst enorm was dat het uittreden van een lidstaat de ineenstorting van de hele unie zou kunnen inleiden, vroeg men zich af of de Finnen ze nog wel allemaal op een rijtje hadden. Uiteindelijk bleek dat de minister fout was geciteerd - de betrokken journaliste kon zelfs vertrekken bij AFP - maar het beeld van Finland als anti-Europees land was wederom bevestigd.Simon Elo, de 25-jarige leider van de jongerenafdeling van de partij, legt er graag uit hoe zijn partij de zaken beziet. 'Op Ierland na zijn alle landen die in de problemen zijn gekomen, zuidelijke landen. Noord- en Zuid-Europa zijn politiek totaal verschillende werelden, die moet je niet in \u00e9\u00e9n systeem willen proppen', zegt hij.Van het verwijt van politieke tegenstanders dat zijn partij steevast simplistische antwoorden formuleert op zeer complexe problemen, wil Elo niets weten. 'Weet je wat gemakkelijk is? Om met de stroom mee te gaan en je aan te sluiten bij de slechte plannen van de rest. Twee jaar geleden werden onze standpunten nog weggelachen. Nu zijn ze breed geaccepteerd.'Hoe breed weten ze ondertussen ook in Brussel. Want de stevige taal van Soini en zijn partijgenoten mag de Ware Finnen tot h\u00e9t gezicht gemaakt van het Finse anti-Europese geluid hebben gemaakt, datzelfde geluid klinkt bijna even fanatiek uit sociaal-democratische hoek.De Finse sociaal-democratische partij (SDP) heeft haar standpunt over Europa de afgelopen jaren flink aangescherpt. Momenteel maken ze deel uit van de coalitieregering van zes partijen, maar het waren de sociaal-democraten die in 2011 als oppositiepartij eisten dat Finland een borgsom zou ontvangen voor de gelden die het land bijdraagt aan het tijdelijke Europese noodfonds EFSF, vertelt politicoloog Jokela. 'De toenmalige regering zei nog dat het verkrijgen van een onderpand technisch niet mogelijk was, maar toen de SDP weer in de regering zat, hebben ze dat onderpand als harde eis op tafel gelegd in Brussel. En ze hebben het gekregen ook.' Dat gebeurde zowel bij de steun die Griekenland ontving uit het EFSF als bij de hulp die de Spaanse bankensector kreeg uit het tijdelijke fonds.Begin juli leek de situatie volledig te ontsporen toen de minister van Financi\u00ebn en prominent SDP-lid Jutta Urpilainen in een interview met persbureau AFP zei dat Finland liever uit de eurozone zou stappen dan dat het nog langer zou meebetalen aan het opruimen van de schulden van andere landen. In Brussel en andere Europese hoofdsteden, waar de angst enorm was dat het uittreden van een lidstaat de ineenstorting van de hele unie zou kunnen inleiden, vroeg men zich af of de Finnen ze nog wel allemaal op een rijtje hadden. Uiteindelijk bleek dat de minister fout was geciteerd - de betrokken journaliste kon zelfs vertrekken bij AFP - maar het beeld van Finland als anti-Europees land was wederom bevestigd.Simon Elo, de 25-jarige leider van de jongerenafdeling van de partij, legt er graag uit hoe zijn partij de zaken beziet. 'Op Ierland na zijn alle landen die in de problemen zijn gekomen, zuidelijke landen. Noord- en Zuid-Europa zijn politiek totaal verschillende werelden, die moet je niet in \u00e9\u00e9n systeem willen proppen', zegt hij.Van het verwijt van politieke tegenstanders dat zijn partij steevast simplistische antwoorden formuleert op zeer complexe problemen, wil Elo niets weten. 'Weet je wat gemakkelijk is? Om met de stroom mee te gaan en je aan te sluiten bij de slechte plannen van de rest. Twee jaar geleden werden onze standpunten nog weggelachen. Nu zijn ze breed geaccepteerd.'Hoe breed weten ze ondertussen ook in Brussel. Want de stevige taal van Soini en zijn partijgenoten mag de Ware Finnen tot h\u00e9t gezicht gemaakt van het Finse anti-Europese geluid hebben gemaakt, datzelfde geluid klinkt bijna even fanatiek uit sociaal-democratische hoek.De Finse sociaal-democratische partij (SDP) heeft haar standpunt over Europa de afgelopen jaren flink aangescherpt. Momenteel maken ze deel uit van de coalitieregering van zes partijen, maar het waren de sociaal-democraten die in 2011 als oppositiepartij eisten dat Finland een borgsom zou ontvangen voor de gelden die het land bijdraagt aan het tijdelijke Europese noodfonds EFSF, vertelt politicoloog Jokela. 'De toenmalige regering zei nog dat het verkrijgen van een onderpand technisch niet mogelijk was, maar toen de SDP weer in de regering zat, hebben ze dat onderpand als harde eis op tafel gelegd in Brussel. En ze hebben het gekregen ook.' Dat gebeurde zowel bij de steun die Griekenland ontving uit het EFSF als bij de hulp die de Spaanse bankensector kreeg uit het tijdelijke fonds.Begin juli leek de situatie volledig te ontsporen toen de minister van Financi\u00ebn en prominent SDP-lid Jutta Urpilainen in een interview met persbureau AFP zei dat Finland liever uit de eurozone zou stappen dan dat het nog langer zou meebetalen aan het opruimen van de schulden van andere landen. In Brussel en andere Europese hoofdsteden, waar de angst enorm was dat het uittreden van een lidstaat de ineenstorting van de hele unie zou kunnen inleiden, vroeg men zich af of de Finnen ze nog wel allemaal op een rijtje hadden. Uiteindelijk bleek dat de minister fout was geciteerd - de betrokken journaliste kon zelfs vertrekken bij AFP - maar het beeld van Finland als anti-Europees land was wederom bevestigd.SchismaSchismaSchismaWat betreft de onderpandkwestie zijn de Finnen overigens ernstig verdeeld. De sceptische Ware Finnen zijn verklaard tegenstander. Niet alleen omdat hun grootste politieke concurrenten van de SDP voor zijn, zegt Elo: 'Het is een verhaal voor de b\u00fchne. De onderpandregeling is helemaal niet goed voor Finland. Als die zo goed was, hadden meer landen vergelijkbare eisen op tafel gelegd.'Een SDP-veteraan, die niet met zijn naam in de krant wil omdat hij nog in overheidsdienst is, zegt dat de kwestie ook binnen de SDP tot een schisma heeft geleid. 'De ouderen in de partij vinden dat je niet als enige om zo'n regeling kan vragen omdat je weet dat het hele systeem in elkaar dondert als iedereen zich zo opstelt. De jongeren in de partij denken dat het nodig is om de kiezers terug te winnen die zijn overgelopen naar de Ware Finnen.' Ook binnen de liberaal-conservatieve Nationale Coalitiepartij van premier Jyrki Katainen ligt de kwestie lastig: de partij is sterk pro-Europees, maar wil niet dat Finland eindeloos opdraait voor schulden die andere landen maken.Op een bankje in het Kaisaniemipark verwoordt de naar eigen zeggen pro-Europese gepensioneerde journalist Haikki Henri het tijdens een lunch van Finse groene bonen zo: 'Als het om Europa gaat, balanceert Finland op een heel dunne draad. We houden niet van controle en gaan ervan uit dat mensen hun zaken zelf netjes regelen, net zoals wij dat hebben gedaan toen we in de jaren negentig in de problemen kwamen. We gaan er ook van uit dat iedereen zich aan de gemaakte afspraken houdt. Maar als je ziet hoe Spanje en Griekenland hun zaken hebben geregeld, moet je op een gegeven moment wel ingrijpen.'Even verderop zit een vrouw van middelbare leeftijd. Ze wil niet met haar naam in de krant, maar haar mening over Griekenland en Spanje laat ze graag horen. Als verklaring voor de felheid van de Finnen wijst ook zij op de recente Finse geschiedenis. 'Weet u hoe het hier was in de jaren negentig?', zegt ze. 'Het was een grote puinhoop. De economie lag volledig op zijn gat, de recessie was zeer ingrijpend. Heel veel Finnen hebben toen fors moeten bezuinigen, net als veel Grieken nu. En denkt u dat we daarbij hulp van buiten kregen? Niet dus. We zijn er helemaal op eigen houtje weer bovenop gekomen. Daarom hebben wij gewoon geen medelijden met al die zogenaamd zielige landen.'Wat betreft de onderpandkwestie zijn de Finnen overigens ernstig verdeeld. De sceptische Ware Finnen zijn verklaard tegenstander. Niet alleen omdat hun grootste politieke concurrenten van de SDP voor zijn, zegt Elo: 'Het is een verhaal voor de b\u00fchne. De onderpandregeling is helemaal niet goed voor Finland. Als die zo goed was, hadden meer landen vergelijkbare eisen op tafel gelegd.'Een SDP-veteraan, die niet met zijn naam in de krant wil omdat hij nog in overheidsdienst is, zegt dat de kwestie ook binnen de SDP tot een schisma heeft geleid. 'De ouderen in de partij vinden dat je niet als enige om zo'n regeling kan vragen omdat je weet dat het hele systeem in elkaar dondert als iedereen zich zo opstelt. De jongeren in de partij denken dat het nodig is om de kiezers terug te winnen die zijn overgelopen naar de Ware Finnen.' Ook binnen de liberaal-conservatieve Nationale Coalitiepartij van premier Jyrki Katainen ligt de kwestie lastig: de partij is sterk pro-Europees, maar wil niet dat Finland eindeloos opdraait voor schulden die andere landen maken.Op een bankje in het Kaisaniemipark verwoordt de naar eigen zeggen pro-Europese gepensioneerde journalist Haikki Henri het tijdens een lunch van Finse groene bonen zo: 'Als het om Europa gaat, balanceert Finland op een heel dunne draad. We houden niet van controle en gaan ervan uit dat mensen hun zaken zelf netjes regelen, net zoals wij dat hebben gedaan toen we in de jaren negentig in de problemen kwamen. We gaan er ook van uit dat iedereen zich aan de gemaakte afspraken houdt. Maar als je ziet hoe Spanje en Griekenland hun zaken hebben geregeld, moet je op een gegeven moment wel ingrijpen.'Even verderop zit een vrouw van middelbare leeftijd. Ze wil niet met haar naam in de krant, maar haar mening over Griekenland en Spanje laat ze graag horen. Als verklaring voor de felheid van de Finnen wijst ook zij op de recente Finse geschiedenis. 'Weet u hoe het hier was in de jaren negentig?', zegt ze. 'Het was een grote puinhoop. De economie lag volledig op zijn gat, de recessie was zeer ingrijpend. Heel veel Finnen hebben toen fors moeten bezuinigen, net als veel Grieken nu. En denkt u dat we daarbij hulp van buiten kregen? Niet dus. We zijn er helemaal op eigen houtje weer bovenop gekomen. Daarom hebben wij gewoon geen medelijden met al die zogenaamd zielige landen.'Wat betreft de onderpandkwestie zijn de Finnen overigens ernstig verdeeld. De sceptische Ware Finnen zijn verklaard tegenstander. Niet alleen omdat hun grootste politieke concurrenten van de SDP voor zijn, zegt Elo: 'Het is een verhaal voor de b\u00fchne. De onderpandregeling is helemaal niet goed voor Finland. Als die zo goed was, hadden meer landen vergelijkbare eisen op tafel gelegd.'Een SDP-veteraan, die niet met zijn naam in de krant wil omdat hij nog in overheidsdienst is, zegt dat de kwestie ook binnen de SDP tot een schisma heeft geleid. 'De ouderen in de partij vinden dat je niet als enige om zo'n regeling kan vragen omdat je weet dat het hele systeem in elkaar dondert als iedereen zich zo opstelt. De jongeren in de partij denken dat het nodig is om de kiezers terug te winnen die zijn overgelopen naar de Ware Finnen.' Ook binnen de liberaal-conservatieve Nationale Coalitiepartij van premier Jyrki Katainen ligt de kwestie lastig: de partij is sterk pro-Europees, maar wil niet dat Finland eindeloos opdraait voor schulden die andere landen maken.Op een bankje in het Kaisaniemipark verwoordt de naar eigen zeggen pro-Europese gepensioneerde journalist Haikki Henri het tijdens een lunch van Finse groene bonen zo: 'Als het om Europa gaat, balanceert Finland op een heel dunne draad. We houden niet van controle en gaan ervan uit dat mensen hun zaken zelf netjes regelen, net zoals wij dat hebben gedaan toen we in de jaren negentig in de problemen kwamen. We gaan er ook van uit dat iedereen zich aan de gemaakte afspraken houdt. Maar als je ziet hoe Spanje en Griekenland hun zaken hebben geregeld, moet je op een gegeven moment wel ingrijpen.'Even verderop zit een vrouw van middelbare leeftijd. Ze wil niet met haar naam in de krant, maar haar mening over Griekenland en Spanje laat ze graag horen. Als verklaring voor de felheid van de Finnen wijst ook zij op de recente Finse geschiedenis. 'Weet u hoe het hier was in de jaren negentig?', zegt ze. 'Het was een grote puinhoop. De economie lag volledig op zijn gat, de recessie was zeer ingrijpend. Heel veel Finnen hebben toen fors moeten bezuinigen, net als veel Grieken nu. En denkt u dat we daarbij hulp van buiten kregen? Niet dus. We zijn er helemaal op eigen houtje weer bovenop gekomen. Daarom hebben wij gewoon geen medelijden met al die zogenaamd zielige landen.'VredeVredeVredeVolgens econoom Vesa Vihri\u00e4l\u00e4 van het Onderzoeksinstituut van de Finse Economie geldt de kritiek vooral de lidstaten die geld ontvangen van de andere eurolanden, terwijl zij hun economie\u00ebn niet op orde hebben gehouden. 'Het gevoel bestaat dat Finland zuinig en voorzichtig is geweest en nu moet opdraaien voor het slechte gedrag van anderen.'Op de vraag of de Finnen niet ook oog hebben voor de vruchten die het land heeft geplukt van de euro en de eurozone, antwoordt Juha Jokela: 'Sommigen zien dat, maar helaas hebben veel mensen daar weinig aandacht voor. Dat komt voornamelijk doordat die voordelen zo moeilijk in geld zijn uit te drukken.'Hoe sceptisch de geluiden uit Finland ook mogen klinken, er zijn maar weinig Finnen te vinden die denken dat het land Europa binnenkort ook daadwerkelijk de rug toe zal keren. Voor een deel omdat het kritische geluid voortkomt uit binnenlandse electorale overwegingen en er voor een exit op dit moment helemaal geen politieke meerderheid bestaat, maar ook omdat er weinig alternatieven zijn en blijkbaar een groot deel van de Finnen de voordelen van Europa wel degelijk inziet.Ook uit peilingen blijkt dat de soep waarschijnlijk niet zo heet zal worden gegeten als ze hier en daar wordt opgediend. Vihri\u00e4l\u00e4 wijst op een recente peiling van het Finse Forum voor Economische en Beleidszaken EVA. 'De belangrijkste uitkomst daarvan was dat de steun van de Finnen voor de EU en voor de euro tussen 2011 en 2012 juist is toegenomen.' 55 procent van de ondervraagden bleek positief te staan tegenover het EU-lidmaatschap, een kwart neutraal en eenvijfde negatief. De standpunten waren echter wel verder gepolariseerd ten opzichte van 2011, concludeerde het onderzoeksbureau.Terug bij Simon Elo op het partijkantoor, waar het meubilair nog ruikt naar plastic verpakking, zegt zelfs hij niet dat Finland de euro per se moet inruilen voor een andere munt of dat het land de EU koste wat het kost moet verlaten. 'Het heeft onze voorkeur dat het op termijn daarop uitdraait', verwoordt hij zijn standpunt. 'Maar we zullen nooit als eerste en nooit als enige gaan. En zolang we nog deel uitmaken van de unie willen we vooral dat politici niet langer doen alsof de almaar voortschrijdende integratie het enig mogelijke scenario is. Er zijn talloze opties. Die moeten wat ons betreft allemaal worden genoemd en onderzocht.'Wie de moeite neemt het ingezonden stuk van zijn partijleider Timo Soini in The Wall Street Journal helemaal te lezen, komt tot de ontdekking dat zelfs de leider van de Ware Finnen een minder rabiate tegenstander is van Europa dan veel van de door hem gebezigde retoriek doet vermoeden. Het Europa dat werd gebouwd om oorlogen als de Tweede Wereldoorlog te voorkomen, schrijft Soini, daar gelooft hij in. 'Dat Europa, die visie, is er een die Finnen en alle andere Europeanen vrede brengt gebaseerd op democratie, vrijheid en rechtvaardigheid. Dat is een Europa dat het waard is om te bestaan.'Volgens econoom Vesa Vihri\u00e4l\u00e4 van het Onderzoeksinstituut van de Finse Economie geldt de kritiek vooral de lidstaten die geld ontvangen van de andere eurolanden, terwijl zij hun economie\u00ebn niet op orde hebben gehouden. 'Het gevoel bestaat dat Finland zuinig en voorzichtig is geweest en nu moet opdraaien voor het slechte gedrag van anderen.'Op de vraag of de Finnen niet ook oog hebben voor de vruchten die het land heeft geplukt van de euro en de eurozone, antwoordt Juha Jokela: 'Sommigen zien dat, maar helaas hebben veel mensen daar weinig aandacht voor. Dat komt voornamelijk doordat die voordelen zo moeilijk in geld zijn uit te drukken.'Hoe sceptisch de geluiden uit Finland ook mogen klinken, er zijn maar weinig Finnen te vinden die denken dat het land Europa binnenkort ook daadwerkelijk de rug toe zal keren. Voor een deel omdat het kritische geluid voortkomt uit binnenlandse electorale overwegingen en er voor een exit op dit moment helemaal geen politieke meerderheid bestaat, maar ook omdat er weinig alternatieven zijn en blijkbaar een groot deel van de Finnen de voordelen van Europa wel degelijk inziet.Ook uit peilingen blijkt dat de soep waarschijnlijk niet zo heet zal worden gegeten als ze hier en daar wordt opgediend. Vihri\u00e4l\u00e4 wijst op een recente peiling van het Finse Forum voor Economische en Beleidszaken EVA. 'De belangrijkste uitkomst daarvan was dat de steun van de Finnen voor de EU en voor de euro tussen 2011 en 2012 juist is toegenomen.' 55 procent van de ondervraagden bleek positief te staan tegenover het EU-lidmaatschap, een kwart neutraal en eenvijfde negatief. De standpunten waren echter wel verder gepolariseerd ten opzichte van 2011, concludeerde het onderzoeksbureau.Terug bij Simon Elo op het partijkantoor, waar het meubilair nog ruikt naar plastic verpakking, zegt zelfs hij niet dat Finland de euro per se moet inruilen voor een andere munt of dat het land de EU koste wat het kost moet verlaten. 'Het heeft onze voorkeur dat het op termijn daarop uitdraait', verwoordt hij zijn standpunt. 'Maar we zullen nooit als eerste en nooit als enige gaan. En zolang we nog deel uitmaken van de unie willen we vooral dat politici niet langer doen alsof de almaar voortschrijdende integratie het enig mogelijke scenario is. Er zijn talloze opties. Die moeten wat ons betreft allemaal worden genoemd en onderzocht.'Wie de moeite neemt het ingezonden stuk van zijn partijleider Timo Soini in The Wall Street Journal helemaal te lezen, komt tot de ontdekking dat zelfs de leider van de Ware Finnen een minder rabiate tegenstander is van Europa dan veel van de door hem gebezigde retoriek doet vermoeden. Het Europa dat werd gebouwd om oorlogen als de Tweede Wereldoorlog te voorkomen, schrijft Soini, daar gelooft hij in. 'Dat Europa, die visie, is er een die Finnen en alle andere Europeanen vrede brengt gebaseerd op democratie, vrijheid en rechtvaardigheid. Dat is een Europa dat het waard is om te bestaan.'Volgens econoom Vesa Vihri\u00e4l\u00e4 van het Onderzoeksinstituut van de Finse Economie geldt de kritiek vooral de lidstaten die geld ontvangen van de andere eurolanden, terwijl zij hun economie\u00ebn niet op orde hebben gehouden. 'Het gevoel bestaat dat Finland zuinig en voorzichtig is geweest en nu moet opdraaien voor het slechte gedrag van anderen.'Op de vraag of de Finnen niet ook oog hebben voor de vruchten die het land heeft geplukt van de euro en de eurozone, antwoordt Juha Jokela: 'Sommigen zien dat, maar helaas hebben veel mensen daar weinig aandacht voor. Dat komt voornamelijk doordat die voordelen zo moeilijk in geld zijn uit te drukken.'Hoe sceptisch de geluiden uit Finland ook mogen klinken, er zijn maar weinig Finnen te vinden die denken dat het land Europa binnenkort ook daadwerkelijk de rug toe zal keren. Voor een deel omdat het kritische geluid voortkomt uit binnenlandse electorale overwegingen en er voor een exit op dit moment helemaal geen politieke meerderheid bestaat, maar ook omdat er weinig alternatieven zijn en blijkbaar een groot deel van de Finnen de voordelen van Europa wel degelijk inziet.Ook uit peilingen blijkt dat de soep waarschijnlijk niet zo heet zal worden gegeten als ze hier en daar wordt opgediend. Vihri\u00e4l\u00e4 wijst op een recente peiling van het Finse Forum voor Economische en Beleidszaken EVA. 'De belangrijkste uitkomst daarvan was dat de steun van de Finnen voor de EU en voor de euro tussen 2011 en 2012 juist is toegenomen.' 55 procent van de ondervraagden bleek positief te staan tegenover het EU-lidmaatschap, een kwart neutraal en eenvijfde negatief. De standpunten waren echter wel verder gepolariseerd ten opzichte van 2011, concludeerde het onderzoeksbureau.Terug bij Simon Elo op het partijkantoor, waar het meubilair nog ruikt naar plastic verpakking, zegt zelfs hij niet dat Finland de euro per se moet inruilen voor een andere munt of dat het land de EU koste wat het kost moet verlaten. 'Het heeft onze voorkeur dat het op termijn daarop uitdraait', verwoordt hij zijn standpunt. 'Maar we zullen nooit als eerste en nooit als enige gaan. En zolang we nog deel uitmaken van de unie willen we vooral dat politici niet langer doen alsof de almaar voortschrijdende integratie het enig mogelijke scenario is. Er zijn talloze opties. Die moeten wat ons betreft allemaal worden genoemd en onderzocht.'Wie de moeite neemt het ingezonden stuk van zijn partijleider Timo Soini in The Wall Street Journal helemaal te lezen, komt tot de ontdekking dat zelfs de leider van de Ware Finnen een minder rabiate tegenstander is van Europa dan veel van de door hem gebezigde retoriek doet vermoeden. Het Europa dat werd gebouwd om oorlogen als de Tweede Wereldoorlog te voorkomen, schrijft Soini, daar gelooft hij in. 'Dat Europa, die visie, is er een die Finnen en alle andere Europeanen vrede brengt gebaseerd op democratie, vrijheid en rechtvaardigheid. Dat is een Europa dat het waard is om te bestaan.'",
      "time": "20 september 2012, 00:00",
      "timeofday": "00:00",
      "title": "Van braafste jongetje van de klas tot grootste lastpak",
      "year": 2012
    },
    {
      "category": "Archief",
      "count": 54,
      "day": 18,
      "href": "http://www.volkskrant.nl/archief/thee-met-een-wolkje-coke~a2432959/",
      "month": 5,
      "text": "Coca\u00efne, alsof je een pizza bestelt op een vrijdagavond. We bevinden ons in een knusse volkswoning in het centrum van Amsterdam. Rondom een gehavende houten tafel zitten vier jongeren die wel willen praten over hun wekelijkse cokegebruik, voor hen vrij normaal. Ze drinken wijn, roken de ene na de andere sigaret, en hebben duidelijk zin in het weekend.De vier kennen elkaar al. Craig (23) is een vriend van Roos (22), die weer bevriend is met Madelief (26), die weer de beste vriendin is van Rick (25). Roos belt als eerste haar dealer. 'Kunnen we afspreken?', vraagt ze cryptisch. Zeg nooit aan de telefoon dat je iets wil bestellen. Roos vangt bot, ze moet naar een andere buurt om haar dealer te treffen. Daar heeft ze geen zin in.Craig probeert zijn eigen vaste nummer. 'Hij staat vast bij het tankstation', zegt Craig tegen de rest. 'Maar hij komt zo.' Een kwartier later gaat de deurbel. Craig doet open, onderaan de trap staat een Marokkaanse jongen van nog geen 20 naast een zwarte Vespa-scooter. 'Sorry man, maar er was een storing, ik kon niet tanken.' Maakt niet uit, zegt Craig. Met een handdruk worden coke en briefjes geld uitgewisseld. Nog geen halve minuut na aankomst sjeest de dealer weer weg.Was coke vroeger een exclusieve drug voor de rijke elite, nu is het ook voor studenten en jong-volwassenen een gangbaar tijdverdrijf. Een trend die drugsonderzoeker Peter van Dijk van het Trimbos Instituut herkent. 'In de jaren tachtig was coca\u00efne iets voor de grachtengordel, maar sinds de jaren negentig is het in bredere kringen normaler geworden. Het past in het tijdsbeeld, waar men vroeger een pilsje dronk, drinkt men nu prosecco of champagne.' Tieners en twintigers hebben ook meer te besteden, waardoor coke betaalbaarder wordt. 'De prijs van coca\u00efne is ook niet mee gestegen met de inflatie', zegt Van Dijk. 'Voor de komst van de euro betaalde je 100 gulden voor een gram, nu is dat 50 euro. Coke is dus relatief goedkoper geworden, inflatie meegerekend.'Ook de vier jongeren zien meer cokegebruik om zich heen. 'Het beeld dat alleen de rijke elite het doet, klopt niet meer', zegt Rick. 'Ik zie veel jonge mensen om mij heen die gebruiken, ventjes van 19 en 20.' En dat zijn niet alleen rijkeluiszoontjes. Craig: 'Ik ken veel jongens die graffiti maken, dat zijn geen rijke jongens, maar ook zij doen het. Het wordt nu in een veel bredere groep gebruikt.'Er worden steeds vaker lijntjes in de huiskamer gesnoven. 'We doen het nu vaker aan tafel dan tijdens het uitgaan', zegt Madelief. Roos knikt instemmend. 'Gezellig met een kopje thee. Lekker kletsen over dingen, filmpje aan. Maar het is meer dan dat: het geeft een extra dimensie aan een avond.'Coca\u00efne, alsof je een pizza bestelt op een vrijdagavond. We bevinden ons in een knusse volkswoning in het centrum van Amsterdam. Rondom een gehavende houten tafel zitten vier jongeren die wel willen praten over hun wekelijkse cokegebruik, voor hen vrij normaal. Ze drinken wijn, roken de ene na de andere sigaret, en hebben duidelijk zin in het weekend.De vier kennen elkaar al. Craig (23) is een vriend van Roos (22), die weer bevriend is met Madelief (26), die weer de beste vriendin is van Rick (25). Roos belt als eerste haar dealer. 'Kunnen we afspreken?', vraagt ze cryptisch. Zeg nooit aan de telefoon dat je iets wil bestellen. Roos vangt bot, ze moet naar een andere buurt om haar dealer te treffen. Daar heeft ze geen zin in.Craig probeert zijn eigen vaste nummer. 'Hij staat vast bij het tankstation', zegt Craig tegen de rest. 'Maar hij komt zo.' Een kwartier later gaat de deurbel. Craig doet open, onderaan de trap staat een Marokkaanse jongen van nog geen 20 naast een zwarte Vespa-scooter. 'Sorry man, maar er was een storing, ik kon niet tanken.' Maakt niet uit, zegt Craig. Met een handdruk worden coke en briefjes geld uitgewisseld. Nog geen halve minuut na aankomst sjeest de dealer weer weg.Was coke vroeger een exclusieve drug voor de rijke elite, nu is het ook voor studenten en jong-volwassenen een gangbaar tijdverdrijf. Een trend die drugsonderzoeker Peter van Dijk van het Trimbos Instituut herkent. 'In de jaren tachtig was coca\u00efne iets voor de grachtengordel, maar sinds de jaren negentig is het in bredere kringen normaler geworden. Het past in het tijdsbeeld, waar men vroeger een pilsje dronk, drinkt men nu prosecco of champagne.' Tieners en twintigers hebben ook meer te besteden, waardoor coke betaalbaarder wordt. 'De prijs van coca\u00efne is ook niet mee gestegen met de inflatie', zegt Van Dijk. 'Voor de komst van de euro betaalde je 100 gulden voor een gram, nu is dat 50 euro. Coke is dus relatief goedkoper geworden, inflatie meegerekend.'Ook de vier jongeren zien meer cokegebruik om zich heen. 'Het beeld dat alleen de rijke elite het doet, klopt niet meer', zegt Rick. 'Ik zie veel jonge mensen om mij heen die gebruiken, ventjes van 19 en 20.' En dat zijn niet alleen rijkeluiszoontjes. Craig: 'Ik ken veel jongens die graffiti maken, dat zijn geen rijke jongens, maar ook zij doen het. Het wordt nu in een veel bredere groep gebruikt.'Er worden steeds vaker lijntjes in de huiskamer gesnoven. 'We doen het nu vaker aan tafel dan tijdens het uitgaan', zegt Madelief. Roos knikt instemmend. 'Gezellig met een kopje thee. Lekker kletsen over dingen, filmpje aan. Maar het is meer dan dat: het geeft een extra dimensie aan een avond.'Coca\u00efne, alsof je een pizza bestelt op een vrijdagavond. We bevinden ons in een knusse volkswoning in het centrum van Amsterdam. Rondom een gehavende houten tafel zitten vier jongeren die wel willen praten over hun wekelijkse cokegebruik, voor hen vrij normaal. Ze drinken wijn, roken de ene na de andere sigaret, en hebben duidelijk zin in het weekend.De vier kennen elkaar al. Craig (23) is een vriend van Roos (22), die weer bevriend is met Madelief (26), die weer de beste vriendin is van Rick (25). Roos belt als eerste haar dealer. 'Kunnen we afspreken?', vraagt ze cryptisch. Zeg nooit aan de telefoon dat je iets wil bestellen. Roos vangt bot, ze moet naar een andere buurt om haar dealer te treffen. Daar heeft ze geen zin in.Craig probeert zijn eigen vaste nummer. 'Hij staat vast bij het tankstation', zegt Craig tegen de rest. 'Maar hij komt zo.' Een kwartier later gaat de deurbel. Craig doet open, onderaan de trap staat een Marokkaanse jongen van nog geen 20 naast een zwarte Vespa-scooter. 'Sorry man, maar er was een storing, ik kon niet tanken.' Maakt niet uit, zegt Craig. Met een handdruk worden coke en briefjes geld uitgewisseld. Nog geen halve minuut na aankomst sjeest de dealer weer weg.Was coke vroeger een exclusieve drug voor de rijke elite, nu is het ook voor studenten en jong-volwassenen een gangbaar tijdverdrijf. Een trend die drugsonderzoeker Peter van Dijk van het Trimbos Instituut herkent. 'In de jaren tachtig was coca\u00efne iets voor de grachtengordel, maar sinds de jaren negentig is het in bredere kringen normaler geworden. Het past in het tijdsbeeld, waar men vroeger een pilsje dronk, drinkt men nu prosecco of champagne.' Tieners en twintigers hebben ook meer te besteden, waardoor coke betaalbaarder wordt. 'De prijs van coca\u00efne is ook niet mee gestegen met de inflatie', zegt Van Dijk. 'Voor de komst van de euro betaalde je 100 gulden voor een gram, nu is dat 50 euro. Coke is dus relatief goedkoper geworden, inflatie meegerekend.'Ook de vier jongeren zien meer cokegebruik om zich heen. 'Het beeld dat alleen de rijke elite het doet, klopt niet meer', zegt Rick. 'Ik zie veel jonge mensen om mij heen die gebruiken, ventjes van 19 en 20.' En dat zijn niet alleen rijkeluiszoontjes. Craig: 'Ik ken veel jongens die graffiti maken, dat zijn geen rijke jongens, maar ook zij doen het. Het wordt nu in een veel bredere groep gebruikt.'Er worden steeds vaker lijntjes in de huiskamer gesnoven. 'We doen het nu vaker aan tafel dan tijdens het uitgaan', zegt Madelief. Roos knikt instemmend. 'Gezellig met een kopje thee. Lekker kletsen over dingen, filmpje aan. Maar het is meer dan dat: het geeft een extra dimensie aan een avond.'EilandEilandCoke gebruiken ze met vrienden, nooit alleen. Het cre\u00ebert een band, zegt Madelief. 'Je bent met je vrienden op een eigen eiland, dat anders is dan de rest van de wereld. Als je coke doet met mensen die je na aan het hart liggen, ga je dingen uitspreken die je altijd al voelde. Het voelt letterlijker, je hebt meer de behoefte om iets uit te spreken.'Voor Roos gaat het vooral om het delen van de spanning. 'Het is wel harddrugs: slecht en illegaal. In een club duik je samen de wc in. Met een sleutel in de hand kijk je elkaar aan. Giechel, giechel. Je zou er een mooi generatiestuk over kunnen schrijven. Een biertje is niet meer verbindend genoeg. Als je echt de avond wilt bezegelen, bestel je een pakje met zijn allen.'De band van cokegebruikers cre\u00ebert afstand. Craig: 'Als je wel eens coke snuift, dan zit je voor buitenstaanders meteen in de gevarenzone. Een pilletje doen veel mensen weleens, maar coke wordt gezien als gevaarlijk.'Rick: 'Dat snap ik niet, waarom vinden mensen een pil minder erg?'Craig: 'In de kroeg gebruik je geen pil. Maar na acht bier gaat een puntje coke er wel in.'Madelief: 'Het effect van een pil zie je ook duidelijk, maar met coke op kun je nog prima communiceren en een normale avond hebben. Bij een collega dacht ik laatst: hij doet het zelfs onder het werk.'Roos: 'Je gaat er over liegen, daar probeer ik voor te waken. Ik had een keer coke genomen, en zou daarna naar club Trouw gaan met een vriendin die er echt tegen was. Ik weet nog dat ik op de fiets tegen mezelf zei: niets tegen haar zeggen. Toen schrok ik zo van mezelf, dat ik het meteen heb gezegd. Dat doet coke met je, je gaat erover liegen. Dat is de kloof tussen mensen die het wel en niet doen.'Craig: 'Klopt. Ik heb wel vrienden die het voor hun vriendinnetjes verbergen, omdat die het kut vinden.'Rick: 'Met een deel van mijn vrienden ben ik er heel open over. Maar andere vrienden met wie ik normale etentjes heb, zien mij al als een party animal. Als ze me het zouden vragen, zou ik het zeggen, maar ik zou er niet uit mezelf over beginnen. Mijn ouders en familie weten er niet van, dan denken ze gelijk dat ik in de goot lig.'Craig: 'Mijn ouders weten ook dat ik wel eens heb gesnoven, maar niet precies hoe het zit. Tegen mijn vrienden speel ik open kaart, anders wordt het zo'n dingetje. Mijn zusje is de enige die er kritiek op heeft, die maakt zich zorgen dat ik er verslaafd eraan raak.'Coke gebruiken ze met vrienden, nooit alleen. Het cre\u00ebert een band, zegt Madelief. 'Je bent met je vrienden op een eigen eiland, dat anders is dan de rest van de wereld. Als je coke doet met mensen die je na aan het hart liggen, ga je dingen uitspreken die je altijd al voelde. Het voelt letterlijker, je hebt meer de behoefte om iets uit te spreken.'Voor Roos gaat het vooral om het delen van de spanning. 'Het is wel harddrugs: slecht en illegaal. In een club duik je samen de wc in. Met een sleutel in de hand kijk je elkaar aan. Giechel, giechel. Je zou er een mooi generatiestuk over kunnen schrijven. Een biertje is niet meer verbindend genoeg. Als je echt de avond wilt bezegelen, bestel je een pakje met zijn allen.'De band van cokegebruikers cre\u00ebert afstand. Craig: 'Als je wel eens coke snuift, dan zit je voor buitenstaanders meteen in de gevarenzone. Een pilletje doen veel mensen weleens, maar coke wordt gezien als gevaarlijk.'Rick: 'Dat snap ik niet, waarom vinden mensen een pil minder erg?'Craig: 'In de kroeg gebruik je geen pil. Maar na acht bier gaat een puntje coke er wel in.'Madelief: 'Het effect van een pil zie je ook duidelijk, maar met coke op kun je nog prima communiceren en een normale avond hebben. Bij een collega dacht ik laatst: hij doet het zelfs onder het werk.'Roos: 'Je gaat er over liegen, daar probeer ik voor te waken. Ik had een keer coke genomen, en zou daarna naar club Trouw gaan met een vriendin die er echt tegen was. Ik weet nog dat ik op de fiets tegen mezelf zei: niets tegen haar zeggen. Toen schrok ik zo van mezelf, dat ik het meteen heb gezegd. Dat doet coke met je, je gaat erover liegen. Dat is de kloof tussen mensen die het wel en niet doen.'Craig: 'Klopt. Ik heb wel vrienden die het voor hun vriendinnetjes verbergen, omdat die het kut vinden.'Rick: 'Met een deel van mijn vrienden ben ik er heel open over. Maar andere vrienden met wie ik normale etentjes heb, zien mij al als een party animal. Als ze me het zouden vragen, zou ik het zeggen, maar ik zou er niet uit mezelf over beginnen. Mijn ouders en familie weten er niet van, dan denken ze gelijk dat ik in de goot lig.'Craig: 'Mijn ouders weten ook dat ik wel eens heb gesnoven, maar niet precies hoe het zit. Tegen mijn vrienden speel ik open kaart, anders wordt het zo'n dingetje. Mijn zusje is de enige die er kritiek op heeft, die maakt zich zorgen dat ik er verslaafd eraan raak.'Coke gebruiken ze met vrienden, nooit alleen. Het cre\u00ebert een band, zegt Madelief. 'Je bent met je vrienden op een eigen eiland, dat anders is dan de rest van de wereld. Als je coke doet met mensen die je na aan het hart liggen, ga je dingen uitspreken die je altijd al voelde. Het voelt letterlijker, je hebt meer de behoefte om iets uit te spreken.'Voor Roos gaat het vooral om het delen van de spanning. 'Het is wel harddrugs: slecht en illegaal. In een club duik je samen de wc in. Met een sleutel in de hand kijk je elkaar aan. Giechel, giechel. Je zou er een mooi generatiestuk over kunnen schrijven. Een biertje is niet meer verbindend genoeg. Als je echt de avond wilt bezegelen, bestel je een pakje met zijn allen.'De band van cokegebruikers cre\u00ebert afstand. Craig: 'Als je wel eens coke snuift, dan zit je voor buitenstaanders meteen in de gevarenzone. Een pilletje doen veel mensen weleens, maar coke wordt gezien als gevaarlijk.'Rick: 'Dat snap ik niet, waarom vinden mensen een pil minder erg?'Craig: 'In de kroeg gebruik je geen pil. Maar na acht bier gaat een puntje coke er wel in.'Madelief: 'Het effect van een pil zie je ook duidelijk, maar met coke op kun je nog prima communiceren en een normale avond hebben. Bij een collega dacht ik laatst: hij doet het zelfs onder het werk.'Roos: 'Je gaat er over liegen, daar probeer ik voor te waken. Ik had een keer coke genomen, en zou daarna naar club Trouw gaan met een vriendin die er echt tegen was. Ik weet nog dat ik op de fiets tegen mezelf zei: niets tegen haar zeggen. Toen schrok ik zo van mezelf, dat ik het meteen heb gezegd. Dat doet coke met je, je gaat erover liegen. Dat is de kloof tussen mensen die het wel en niet doen.'Craig: 'Klopt. Ik heb wel vrienden die het voor hun vriendinnetjes verbergen, omdat die het kut vinden.'Rick: 'Met een deel van mijn vrienden ben ik er heel open over. Maar andere vrienden met wie ik normale etentjes heb, zien mij al als een party animal. Als ze me het zouden vragen, zou ik het zeggen, maar ik zou er niet uit mezelf over beginnen. Mijn ouders en familie weten er niet van, dan denken ze gelijk dat ik in de goot lig.'Craig: 'Mijn ouders weten ook dat ik wel eens heb gesnoven, maar niet precies hoe het zit. Tegen mijn vrienden speel ik open kaart, anders wordt het zo'n dingetje. Mijn zusje is de enige die er kritiek op heeft, die maakt zich zorgen dat ik er verslaafd eraan raak.'SluipmoordenaarSluipmoordenaarAlle vier ontkennen ze stellig verslaafd te zijn. Madelief: 'Het is pas een verslaving als je echt chagrijnig wordt omdat het even niet kan, omdat er geen geld is of omdat niemand de dealer heeft gebeld.' Of Rick: 'Het klinkt misschien na\u00efef, maar ik geloof in mezelf.' Als je ze vraagt of ze een half jaar zonder zouden kunnen, zeggen ze: met gemak. Maar ze willen niet stoppen. 'Ik stop liever met roken', zegt Roos. De sociale druk om door te gaan is groot. Als er coke op tafel ligt, zeggen ze zelden nee. 'Het is nog niet voorgekomen dat ik dan zeg: nee, ik hoef niet', aldus Rick.Craig noemt coca\u00efne een sluipmoordenaar. 'Uiteindelijk zit in je in het systeem en dan ben je echt fucked up.'Madelief (lachend): 'Voor Roos moet het altijd een speciaal moment blijven.'Roos: 'Ik ben wel bezig met die worsteling, meer dan jullie denk ik.'Craig: 'Voor mij hoeft het niet heel speciaal te zijn, ik hoef dat niet uit te spreken.'Rick: 'Waarom is het dan een sluipmoordenaar?'Craig: 'Omdat het zo makkelijk een gewoonte wordt. Dat als je een beetje tipsy bent, je gelijk aan snuiven denkt. Als je dat punt hebt bereikt hebt, en dat heb ik in principe wel, dan wordt het gevaarlijk.'Madelief: 'Doe je het wel eens bewust niet, omdat je anders denkt: het is te vaak?'Craig: 'Als ik zeg: ik doe het een weekend niet, dan doe ik dat ook. Maar dan moet ik het wel vier of vijf keer afslaan.'Rick: 'Toen je binnenkwam, reageerde je wel heftig toen er nog geen coke was.'Craig: 'Dat was vooral een grapje. Ik ben wel een keer van mezelf geschrokken. Na dertig bier wilde ik graag coke, maar anderen niet. Toen zei ik: fuck it, ik pin extra. Dan dram je door, dat is slecht.'Madelief: 'Ik wil het nooit vaker dan de mensen om mij heen. Maar ik weet ook dat ik als het ga halen, iedereen om je heen gelijk ook wil. Terwijl ze dan nooit willen dokken.'Craig: 'Dat is die cokegierigheid. Als je eenmaal snuift dan wil je meer. Ik merk het ook aan mezelf. Als ik drugs gebruik, word ik hongerig naar meer. Ik ben daar wel gevoelig voor.'Roos: 'In die zin is het een sluipmoordenaar. Ik heb nu nog veel vrienden die mij op mijn cokegebruik aanspreken, die het fout vinden wat ik doe. Als je echt vaak gebruikt, ga je die mensen ontlopen. Ik heb vanavond al twee oproepen geweigerd van mensen van wie ik weet dat zij het niet gebruiken, omdat ik met mensen wil zijn die het w\u00e9l doen. Als je het te vaak doet, ben je op een gegeven moment alleen in situaties waarin coke volledig geaccepteerd is.'Craig: 'Ik had even een vriendinnetje die in wereld leefde waar mensen op donderdag begonnen en zondag eens een keer gingen slapen. Na een tijdje merk je: soort zoekt soort.'Alle vier ontkennen ze stellig verslaafd te zijn. Madelief: 'Het is pas een verslaving als je echt chagrijnig wordt omdat het even niet kan, omdat er geen geld is of omdat niemand de dealer heeft gebeld.' Of Rick: 'Het klinkt misschien na\u00efef, maar ik geloof in mezelf.' Als je ze vraagt of ze een half jaar zonder zouden kunnen, zeggen ze: met gemak. Maar ze willen niet stoppen. 'Ik stop liever met roken', zegt Roos. De sociale druk om door te gaan is groot. Als er coke op tafel ligt, zeggen ze zelden nee. 'Het is nog niet voorgekomen dat ik dan zeg: nee, ik hoef niet', aldus Rick.Craig noemt coca\u00efne een sluipmoordenaar. 'Uiteindelijk zit in je in het systeem en dan ben je echt fucked up.'Madelief (lachend): 'Voor Roos moet het altijd een speciaal moment blijven.'Roos: 'Ik ben wel bezig met die worsteling, meer dan jullie denk ik.'Craig: 'Voor mij hoeft het niet heel speciaal te zijn, ik hoef dat niet uit te spreken.'Rick: 'Waarom is het dan een sluipmoordenaar?'Craig: 'Omdat het zo makkelijk een gewoonte wordt. Dat als je een beetje tipsy bent, je gelijk aan snuiven denkt. Als je dat punt hebt bereikt hebt, en dat heb ik in principe wel, dan wordt het gevaarlijk.'Madelief: 'Doe je het wel eens bewust niet, omdat je anders denkt: het is te vaak?'Craig: 'Als ik zeg: ik doe het een weekend niet, dan doe ik dat ook. Maar dan moet ik het wel vier of vijf keer afslaan.'Rick: 'Toen je binnenkwam, reageerde je wel heftig toen er nog geen coke was.'Craig: 'Dat was vooral een grapje. Ik ben wel een keer van mezelf geschrokken. Na dertig bier wilde ik graag coke, maar anderen niet. Toen zei ik: fuck it, ik pin extra. Dan dram je door, dat is slecht.'Madelief: 'Ik wil het nooit vaker dan de mensen om mij heen. Maar ik weet ook dat ik als het ga halen, iedereen om je heen gelijk ook wil. Terwijl ze dan nooit willen dokken.'Craig: 'Dat is die cokegierigheid. Als je eenmaal snuift dan wil je meer. Ik merk het ook aan mezelf. Als ik drugs gebruik, word ik hongerig naar meer. Ik ben daar wel gevoelig voor.'Roos: 'In die zin is het een sluipmoordenaar. Ik heb nu nog veel vrienden die mij op mijn cokegebruik aanspreken, die het fout vinden wat ik doe. Als je echt vaak gebruikt, ga je die mensen ontlopen. Ik heb vanavond al twee oproepen geweigerd van mensen van wie ik weet dat zij het niet gebruiken, omdat ik met mensen wil zijn die het w\u00e9l doen. Als je het te vaak doet, ben je op een gegeven moment alleen in situaties waarin coke volledig geaccepteerd is.'Craig: 'Ik had even een vriendinnetje die in wereld leefde waar mensen op donderdag begonnen en zondag eens een keer gingen slapen. Na een tijdje merk je: soort zoekt soort.'Alle vier ontkennen ze stellig verslaafd te zijn. Madelief: 'Het is pas een verslaving als je echt chagrijnig wordt omdat het even niet kan, omdat er geen geld is of omdat niemand de dealer heeft gebeld.' Of Rick: 'Het klinkt misschien na\u00efef, maar ik geloof in mezelf.' Als je ze vraagt of ze een half jaar zonder zouden kunnen, zeggen ze: met gemak. Maar ze willen niet stoppen. 'Ik stop liever met roken', zegt Roos. De sociale druk om door te gaan is groot. Als er coke op tafel ligt, zeggen ze zelden nee. 'Het is nog niet voorgekomen dat ik dan zeg: nee, ik hoef niet', aldus Rick.Craig noemt coca\u00efne een sluipmoordenaar. 'Uiteindelijk zit in je in het systeem en dan ben je echt fucked up.'Madelief (lachend): 'Voor Roos moet het altijd een speciaal moment blijven.'Roos: 'Ik ben wel bezig met die worsteling, meer dan jullie denk ik.'Craig: 'Voor mij hoeft het niet heel speciaal te zijn, ik hoef dat niet uit te spreken.'Rick: 'Waarom is het dan een sluipmoordenaar?'Craig: 'Omdat het zo makkelijk een gewoonte wordt. Dat als je een beetje tipsy bent, je gelijk aan snuiven denkt. Als je dat punt hebt bereikt hebt, en dat heb ik in principe wel, dan wordt het gevaarlijk.'Madelief: 'Doe je het wel eens bewust niet, omdat je anders denkt: het is te vaak?'Craig: 'Als ik zeg: ik doe het een weekend niet, dan doe ik dat ook. Maar dan moet ik het wel vier of vijf keer afslaan.'Rick: 'Toen je binnenkwam, reageerde je wel heftig toen er nog geen coke was.'Craig: 'Dat was vooral een grapje. Ik ben wel een keer van mezelf geschrokken. Na dertig bier wilde ik graag coke, maar anderen niet. Toen zei ik: fuck it, ik pin extra. Dan dram je door, dat is slecht.'Madelief: 'Ik wil het nooit vaker dan de mensen om mij heen. Maar ik weet ook dat ik als het ga halen, iedereen om je heen gelijk ook wil. Terwijl ze dan nooit willen dokken.'Craig: 'Dat is die cokegierigheid. Als je eenmaal snuift dan wil je meer. Ik merk het ook aan mezelf. Als ik drugs gebruik, word ik hongerig naar meer. Ik ben daar wel gevoelig voor.'Roos: 'In die zin is het een sluipmoordenaar. Ik heb nu nog veel vrienden die mij op mijn cokegebruik aanspreken, die het fout vinden wat ik doe. Als je echt vaak gebruikt, ga je die mensen ontlopen. Ik heb vanavond al twee oproepen geweigerd van mensen van wie ik weet dat zij het niet gebruiken, omdat ik met mensen wil zijn die het w\u00e9l doen. Als je het te vaak doet, ben je op een gegeven moment alleen in situaties waarin coke volledig geaccepteerd is.'Craig: 'Ik had even een vriendinnetje die in wereld leefde waar mensen op donderdag begonnen en zondag eens een keer gingen slapen. Na een tijdje merk je: soort zoekt soort.'HoopHoopDe gevolgen op lange termijn, daar staan de twintigers niet zo bij stil. 'Ik weet niet wat een lijntje met je doet', zegt Roos. 'Of hoeveel schade het toebrengt.' Dat geldt ook voor Rick, het gevaar voor de gezondheid is voor hem iets abstracts. 'Je hoort nooit echt dat mensen door coke bezwijken.' Omdat het nooit hun functioneren op werk of school heeft be\u00efnvloed, is er nog geen reden tot zorg.Madelief denkt dat er een punt komt dat ze stopt. 'Ik ben nu 26, op weg naar volwassenheid. Ik vind dat ik nu nog even mag genieten, zonder na te denken over verantwoordelijkheden en consequenties. En genieten, dat doe ik nu met coke. Dit is gewoon de levensfase waar ik nu in zit.'Craig: 'Nee, niet per definitie. Het is wel mijn levensfase, maar niet d\u00e9 levensfase waar wij met zijn allen inzitten. Niet elke jongen van 23...'Madelief: 'Denk je dat je dit nog doet als je 40 bent?'Craig: 'Ik zou op mijn 40ste nog best een puntje kunnen nemen.'Madelief: 'Als je kinderen krijgt, heb je andere verantwoordelijkheden. Die heb ik nu niet, coke past nog bij het experimenteren, uitzoeken wat het leven is. Je kunt nooit zeggen: als ik 40 ben, doe ik het niet, maar als het goed is, ga ik dan niet meer op vrijdag en zaterdag uit. Als ik kinderen krijg, is dit zeker niet mijn hoofddoel.'Rick: 'Ik zie het nu wel als een fase. Maar ik weet soms niet waar ik morgen ben, laat staan waar ik over tien jaar ben.'Craig: 'Maar je bereikt ooit toch wel het punt: nu heb ik het allemaal meegemaakt en nu ga ik rustig aandoen?'Maar de toekomst lijkt nog ver weg op deze vrijdagavond. Met een pasje is Craig op een cd-hoesje coke in lijntjes aan het verdelen, de rest kijkt toe. Rick heeft er zin in. 'En ik ga niet eens uit.' Roos, de jongste van de groep, weet het gevoel van haar vrienden het best samen te vatten: 'Misschien staat coke wel symbool voor hoop. We gaan de illusie van de nacht in. We kunnen nog door, we gaan nog door. We hebben nog de hele nacht, ons hele leven voor ons. We voelen ons fit, we voelen ons helder, we kunnen het aan. We zijn slimme, goede, mooie mensen. Het komt allemaal goed.'De gevolgen op lange termijn, daar staan de twintigers niet zo bij stil. 'Ik weet niet wat een lijntje met je doet', zegt Roos. 'Of hoeveel schade het toebrengt.' Dat geldt ook voor Rick, het gevaar voor de gezondheid is voor hem iets abstracts. 'Je hoort nooit echt dat mensen door coke bezwijken.' Omdat het nooit hun functioneren op werk of school heeft be\u00efnvloed, is er nog geen reden tot zorg.Madelief denkt dat er een punt komt dat ze stopt. 'Ik ben nu 26, op weg naar volwassenheid. Ik vind dat ik nu nog even mag genieten, zonder na te denken over verantwoordelijkheden en consequenties. En genieten, dat doe ik nu met coke. Dit is gewoon de levensfase waar ik nu in zit.'Craig: 'Nee, niet per definitie. Het is wel mijn levensfase, maar niet d\u00e9 levensfase waar wij met zijn allen inzitten. Niet elke jongen van 23...'Madelief: 'Denk je dat je dit nog doet als je 40 bent?'Craig: 'Ik zou op mijn 40ste nog best een puntje kunnen nemen.'Madelief: 'Als je kinderen krijgt, heb je andere verantwoordelijkheden. Die heb ik nu niet, coke past nog bij het experimenteren, uitzoeken wat het leven is. Je kunt nooit zeggen: als ik 40 ben, doe ik het niet, maar als het goed is, ga ik dan niet meer op vrijdag en zaterdag uit. Als ik kinderen krijg, is dit zeker niet mijn hoofddoel.'Rick: 'Ik zie het nu wel als een fase. Maar ik weet soms niet waar ik morgen ben, laat staan waar ik over tien jaar ben.'Craig: 'Maar je bereikt ooit toch wel het punt: nu heb ik het allemaal meegemaakt en nu ga ik rustig aandoen?'Maar de toekomst lijkt nog ver weg op deze vrijdagavond. Met een pasje is Craig op een cd-hoesje coke in lijntjes aan het verdelen, de rest kijkt toe. Rick heeft er zin in. 'En ik ga niet eens uit.' Roos, de jongste van de groep, weet het gevoel van haar vrienden het best samen te vatten: 'Misschien staat coke wel symbool voor hoop. We gaan de illusie van de nacht in. We kunnen nog door, we gaan nog door. We hebben nog de hele nacht, ons hele leven voor ons. We voelen ons fit, we voelen ons helder, we kunnen het aan. We zijn slimme, goede, mooie mensen. Het komt allemaal goed.'De gevolgen op lange termijn, daar staan de twintigers niet zo bij stil. 'Ik weet niet wat een lijntje met je doet', zegt Roos. 'Of hoeveel schade het toebrengt.' Dat geldt ook voor Rick, het gevaar voor de gezondheid is voor hem iets abstracts. 'Je hoort nooit echt dat mensen door coke bezwijken.' Omdat het nooit hun functioneren op werk of school heeft be\u00efnvloed, is er nog geen reden tot zorg.Madelief denkt dat er een punt komt dat ze stopt. 'Ik ben nu 26, op weg naar volwassenheid. Ik vind dat ik nu nog even mag genieten, zonder na te denken over verantwoordelijkheden en consequenties. En genieten, dat doe ik nu met coke. Dit is gewoon de levensfase waar ik nu in zit.'Craig: 'Nee, niet per definitie. Het is wel mijn levensfase, maar niet d\u00e9 levensfase waar wij met zijn allen inzitten. Niet elke jongen van 23...'Madelief: 'Denk je dat je dit nog doet als je 40 bent?'Craig: 'Ik zou op mijn 40ste nog best een puntje kunnen nemen.'Madelief: 'Als je kinderen krijgt, heb je andere verantwoordelijkheden. Die heb ik nu niet, coke past nog bij het experimenteren, uitzoeken wat het leven is. Je kunt nooit zeggen: als ik 40 ben, doe ik het niet, maar als het goed is, ga ik dan niet meer op vrijdag en zaterdag uit. Als ik kinderen krijg, is dit zeker niet mijn hoofddoel.'Rick: 'Ik zie het nu wel als een fase. Maar ik weet soms niet waar ik morgen ben, laat staan waar ik over tien jaar ben.'Craig: 'Maar je bereikt ooit toch wel het punt: nu heb ik het allemaal meegemaakt en nu ga ik rustig aandoen?'Maar de toekomst lijkt nog ver weg op deze vrijdagavond. Met een pasje is Craig op een cd-hoesje coke in lijntjes aan het verdelen, de rest kijkt toe. Rick heeft er zin in. 'En ik ga niet eens uit.' Roos, de jongste van de groep, weet het gevoel van haar vrienden het best samen te vatten: 'Misschien staat coke wel symbool voor hoop. We gaan de illusie van de nacht in. We kunnen nog door, we gaan nog door. We hebben nog de hele nacht, ons hele leven voor ons. We voelen ons fit, we voelen ons helder, we kunnen het aan. We zijn slimme, goede, mooie mensen. Het komt allemaal goed.'CijfersCijfers* Coca\u00efne is na ecstasy de populairste harddrug onder uitgaande jongeren en jongvolwassenen.* Coca\u00efnegebruik komt het meest voor bij mannen in de leeftijdgroep 25 tot en met 44 jaar.* In 2005 had 3,4 procent van alle Nederlanders ooit coca\u00efne gebruikt. De Verenigde Staten voeren de lijst aan met 14,7 procent. Roemeni\u00eb, Malta en Litouwen staat onderaan met 0,4 procent.* Mensen in de grote steden hebben het vaakst ervaring met coca\u00efne. Zo heeft 7,6 procent van de bevolking in zeer sterk stedelijke gebieden ooit coca\u00efne gebruikt, versus 0,7 procent van de bevolking in niet-stedelijke gebieden.* Tijdens een landelijke steekproef in 2008/2009 bij elf grote feesten en festivals bleek 12 procent van de bezoekers coca\u00efne te gebruiken* In 2008 werden 131 mensen in het ziekenhuis opgenomen wegens coca\u00efnemisbruik en -afhankelijkheid.(Bron: Nationale Drug Monitor 2009 van het Trimbos Instituut)* Coca\u00efne is na ecstasy de populairste harddrug onder uitgaande jongeren en jongvolwassenen.* Coca\u00efnegebruik komt het meest voor bij mannen in de leeftijdgroep 25 tot en met 44 jaar.* In 2005 had 3,4 procent van alle Nederlanders ooit coca\u00efne gebruikt. De Verenigde Staten voeren de lijst aan met 14,7 procent. Roemeni\u00eb, Malta en Litouwen staat onderaan met 0,4 procent.* Mensen in de grote steden hebben het vaakst ervaring met coca\u00efne. Zo heeft 7,6 procent van de bevolking in zeer sterk stedelijke gebieden ooit coca\u00efne gebruikt, versus 0,7 procent van de bevolking in niet-stedelijke gebieden.* Tijdens een landelijke steekproef in 2008/2009 bij elf grote feesten en festivals bleek 12 procent van de bezoekers coca\u00efne te gebruiken* In 2008 werden 131 mensen in het ziekenhuis opgenomen wegens coca\u00efnemisbruik en -afhankelijkheid.(Bron: Nationale Drug Monitor 2009 van het Trimbos Instituut)* Coca\u00efne is na ecstasy de populairste harddrug onder uitgaande jongeren en jongvolwassenen.* Coca\u00efnegebruik komt het meest voor bij mannen in de leeftijdgroep 25 tot en met 44 jaar.* In 2005 had 3,4 procent van alle Nederlanders ooit coca\u00efne gebruikt. De Verenigde Staten voeren de lijst aan met 14,7 procent. Roemeni\u00eb, Malta en Litouwen staat onderaan met 0,4 procent.* Mensen in de grote steden hebben het vaakst ervaring met coca\u00efne. Zo heeft 7,6 procent van de bevolking in zeer sterk stedelijke gebieden ooit coca\u00efne gebruikt, versus 0,7 procent van de bevolking in niet-stedelijke gebieden.* Tijdens een landelijke steekproef in 2008/2009 bij elf grote feesten en festivals bleek 12 procent van de bezoekers coca\u00efne te gebruiken* In 2008 werden 131 mensen in het ziekenhuis opgenomen wegens coca\u00efnemisbruik en -afhankelijkheid.(Bron: Nationale Drug Monitor 2009 van het Trimbos Instituut)Risico'sRisico'sGeestelijke afhankelijkheid; gezondheidsrisico's voor mensen met een zwak hart, zwakke vaten, hoge bloeddruk, suikerziekte of epilepsie; agitatie en overmoed; beschadiging van de neusholte; uitputting; waanvoorstellingen; vermindering eetlust; infecties bij spuiten; aantasten van de longen bij het gebruik van basecoke.(Bron: Trimbos Instituut)Geestelijke afhankelijkheid; gezondheidsrisico's voor mensen met een zwak hart, zwakke vaten, hoge bloeddruk, suikerziekte of epilepsie; agitatie en overmoed; beschadiging van de neusholte; uitputting; waanvoorstellingen; vermindering eetlust; infecties bij spuiten; aantasten van de longen bij het gebruik van basecoke.(Bron: Trimbos Instituut)Geestelijke afhankelijkheid; gezondheidsrisico's voor mensen met een zwak hart, zwakke vaten, hoge bloeddruk, suikerziekte of epilepsie; agitatie en overmoed; beschadiging van de neusholte; uitputting; waanvoorstellingen; vermindering eetlust; infecties bij spuiten; aantasten van de longen bij het gebruik van basecoke.(Bron: Trimbos Instituut)EffectenEffectenLichamelijke effecten zijn: minder eetlust, meer zin in seks, meer energie en uithoudingsvermogen, snelle ademhaling, hogere hartslag, stimulering van de stoelgang.Psychische effecten zijn: een opgewekte, vrolijke en euforische stemming, heldere gedachtengang, zelfverzekerdheid, depressieve en lege gevoelens na het gebruik (zogenoemde crash), agressief gedrag.(Bron: Trimbos Instituut)Lichamelijke effecten zijn: minder eetlust, meer zin in seks, meer energie en uithoudingsvermogen, snelle ademhaling, hogere hartslag, stimulering van de stoelgang.Psychische effecten zijn: een opgewekte, vrolijke en euforische stemming, heldere gedachtengang, zelfverzekerdheid, depressieve en lege gevoelens na het gebruik (zogenoemde crash), agressief gedrag.(Bron: Trimbos Instituut)Lichamelijke effecten zijn: minder eetlust, meer zin in seks, meer energie en uithoudingsvermogen, snelle ademhaling, hogere hartslag, stimulering van de stoelgang.Psychische effecten zijn: een opgewekte, vrolijke en euforische stemming, heldere gedachtengang, zelfverzekerdheid, depressieve en lege gevoelens na het gebruik (zogenoemde crash), agressief gedrag.(Bron: Trimbos Instituut)StraffenStraffen*Bezit: maximaal vier jaar gevangenisstraf en/of 45.000 euro.*Bezit voor eigen gebruik: maximaal een jaar gevangenisstraf en/of 11.250 euro.*Invoer/uitvoer: maximaal twaalf jaar gevangenisstraf en/of 45.000 euro.*Verkoop, vervoer, vervaardiging: maximaal acht jaar gevangenisstraf en/of 45.000 euro.*Vervaardigen en verhandelen van stoffen voor synthetische drugs: maximaal zes jaar gevangenisstraf en/of 45.000 euro.Bron: Rijksoverheid.nl*Bezit: maximaal vier jaar gevangenisstraf en/of 45.000 euro.*Bezit voor eigen gebruik: maximaal een jaar gevangenisstraf en/of 11.250 euro.*Invoer/uitvoer: maximaal twaalf jaar gevangenisstraf en/of 45.000 euro.*Verkoop, vervoer, vervaardiging: maximaal acht jaar gevangenisstraf en/of 45.000 euro.*Vervaardigen en verhandelen van stoffen voor synthetische drugs: maximaal zes jaar gevangenisstraf en/of 45.000 euro.Bron: Rijksoverheid.nl*Bezit: maximaal vier jaar gevangenisstraf en/of 45.000 euro.*Bezit voor eigen gebruik: maximaal een jaar gevangenisstraf en/of 11.250 euro.*Invoer/uitvoer: maximaal twaalf jaar gevangenisstraf en/of 45.000 euro.*Verkoop, vervoer, vervaardiging: maximaal acht jaar gevangenisstraf en/of 45.000 euro.*Vervaardigen en verhandelen van stoffen voor synthetische drugs: maximaal zes jaar gevangenisstraf en/of 45.000 euro.Bron: Rijksoverheid.nlMadeliefMadeliefMadelief (26) woont in Amsterdam, waar ze twee studies afrondt en parttimeleidinggevende is bij een groot bedrijf.'In mijn puberteit was ik tegen drugs, alle drugs. Ik vond niet dat een mens dat nodig had. Zo dronk ik op de middelbare school ook twee jaar geen alcohol. Maar het is makkelijk om iets veroordelen, zonder dat je de precieze werking ervan weet. Dat vond ik kortzichtig van mezelf.'Op mijn 24ste heb ik voor het eerst coca\u00efne geprobeerd, met een vriendin op de wc in Paradiso. Ineens haalde ze het tevoorschijn. Ik heb toen twee puntjes coke gebruikt. Met een euro, dat schoot echt niet op. Het was ook niet de meest prettige omgeving. Naast die vriendin waren er wat kennissen, en een jongen met wie ik bezig was, maar die ik eigenlijk niet leuk vond. Ik voelde me raar, en kon niet meer met die jongen communiceren. Maar dat lag vooral aan hem.'De tweede keer was een tijd later, met collega's op een borrel. Met hen was het heel anders. Coke moet je alleen doen met mensen die je na aan het hart liggen. Ik zou het nooit met vreemden doen waar ik niets mee heb, of thuis in mijn eentje. Het gaat mij om de beleving die je samen op een avond hebt.'Het is raar om een gemiddelde te noemen, maar laten we zeggen dat ik het een keer per week gebruik, al doe ik het soms ook weken niet. Mijn vrienden zijn geen grootverbruikers, we zullen nooit met zijn twee\u00ebn een hele gram opsnuiven. Meestal ga ik dan rond een uur of 6 slapen, het wordt nooit 10 uur 's ochtends. Als ik merk dat ik mezelf chemisch aan het wakker houden ben, vind ik het niet meer leuk.'Ik denk dat ik 50 euro per maand aan coke uitgeef, 100 op zijn meest? Ik vind niet snel dat iets veel geld is. Ik denk niet: wow, ik geef nu veel geld uit aan een beetje wit poeder. Ik besteed ook 5 euro per dag aan peuken, dat is meer dan wat ik aan coke uitgeef.'Madelief (26) woont in Amsterdam, waar ze twee studies afrondt en parttimeleidinggevende is bij een groot bedrijf.'In mijn puberteit was ik tegen drugs, alle drugs. Ik vond niet dat een mens dat nodig had. Zo dronk ik op de middelbare school ook twee jaar geen alcohol. Maar het is makkelijk om iets veroordelen, zonder dat je de precieze werking ervan weet. Dat vond ik kortzichtig van mezelf.'Op mijn 24ste heb ik voor het eerst coca\u00efne geprobeerd, met een vriendin op de wc in Paradiso. Ineens haalde ze het tevoorschijn. Ik heb toen twee puntjes coke gebruikt. Met een euro, dat schoot echt niet op. Het was ook niet de meest prettige omgeving. Naast die vriendin waren er wat kennissen, en een jongen met wie ik bezig was, maar die ik eigenlijk niet leuk vond. Ik voelde me raar, en kon niet meer met die jongen communiceren. Maar dat lag vooral aan hem.'De tweede keer was een tijd later, met collega's op een borrel. Met hen was het heel anders. Coke moet je alleen doen met mensen die je na aan het hart liggen. Ik zou het nooit met vreemden doen waar ik niets mee heb, of thuis in mijn eentje. Het gaat mij om de beleving die je samen op een avond hebt.'Het is raar om een gemiddelde te noemen, maar laten we zeggen dat ik het een keer per week gebruik, al doe ik het soms ook weken niet. Mijn vrienden zijn geen grootverbruikers, we zullen nooit met zijn twee\u00ebn een hele gram opsnuiven. Meestal ga ik dan rond een uur of 6 slapen, het wordt nooit 10 uur 's ochtends. Als ik merk dat ik mezelf chemisch aan het wakker houden ben, vind ik het niet meer leuk.'Ik denk dat ik 50 euro per maand aan coke uitgeef, 100 op zijn meest? Ik vind niet snel dat iets veel geld is. Ik denk niet: wow, ik geef nu veel geld uit aan een beetje wit poeder. Ik besteed ook 5 euro per dag aan peuken, dat is meer dan wat ik aan coke uitgeef.'Madelief (26) woont in Amsterdam, waar ze twee studies afrondt en parttimeleidinggevende is bij een groot bedrijf.'In mijn puberteit was ik tegen drugs, alle drugs. Ik vond niet dat een mens dat nodig had. Zo dronk ik op de middelbare school ook twee jaar geen alcohol. Maar het is makkelijk om iets veroordelen, zonder dat je de precieze werking ervan weet. Dat vond ik kortzichtig van mezelf.'Op mijn 24ste heb ik voor het eerst coca\u00efne geprobeerd, met een vriendin op de wc in Paradiso. Ineens haalde ze het tevoorschijn. Ik heb toen twee puntjes coke gebruikt. Met een euro, dat schoot echt niet op. Het was ook niet de meest prettige omgeving. Naast die vriendin waren er wat kennissen, en een jongen met wie ik bezig was, maar die ik eigenlijk niet leuk vond. Ik voelde me raar, en kon niet meer met die jongen communiceren. Maar dat lag vooral aan hem.'De tweede keer was een tijd later, met collega's op een borrel. Met hen was het heel anders. Coke moet je alleen doen met mensen die je na aan het hart liggen. Ik zou het nooit met vreemden doen waar ik niets mee heb, of thuis in mijn eentje. Het gaat mij om de beleving die je samen op een avond hebt.'Het is raar om een gemiddelde te noemen, maar laten we zeggen dat ik het een keer per week gebruik, al doe ik het soms ook weken niet. Mijn vrienden zijn geen grootverbruikers, we zullen nooit met zijn twee\u00ebn een hele gram opsnuiven. Meestal ga ik dan rond een uur of 6 slapen, het wordt nooit 10 uur 's ochtends. Als ik merk dat ik mezelf chemisch aan het wakker houden ben, vind ik het niet meer leuk.'Ik denk dat ik 50 euro per maand aan coke uitgeef, 100 op zijn meest? Ik vind niet snel dat iets veel geld is. Ik denk niet: wow, ik geef nu veel geld uit aan een beetje wit poeder. Ik besteed ook 5 euro per dag aan peuken, dat is meer dan wat ik aan coke uitgeef.'CraigCraigCraig (23) woont in Amsterdam, waar hij een creatieve opleiding volgt.'Op mijn 18de werkte ik als afwasser in een restaurant. Ik had al eens geblowd en een pilletje gebruikt, maar was nieuwsgierig naar coca\u00efne. Na het werk ben ik toen met een collega meegegaan die vaker gebruikte. Hij had trouwens wel echt een probleem. We zijn toen met zijn dealer meegereden en thuis afgezet.'Hoe ik me na het eerste lijntje voelde? Ik weet dat we veel lachten, slap lulden, maar ook openhartige gesprekken hadden. Het snuiven zelf is relaxed, de handeling is wel fijn, net als het rollen van een joint. Maar de volgende ochtend had ik om half 10 een cursus. Ik ben toen zonder slapen in een keer vanuit dat huis doorgegaan.'Sinds een half jaar gebruik ik het wekelijks, soms twee keer per week als er vrijdag \u00e9n zaterdag een goed feestje is. Het is lastig te zeggen hoeveel ik er precies aan uitgeef. Misschien 20 euro per week? Tijdens uitgaan blijft het bij een gram, maar als je daarna nog naar een afterparty gaat, kan het meer worden. Tijdens feestdagen als Koninginnedag en Oud en Nieuw heb ik wel eens anderhalve gram gebruikt, maar dan doe je er ook een pilletje of speed bij.'Een pil is leuk, maar de impact ervan is veel groter, door die terugval. Je wilt ook nog wel wat in je weekend doen, en die kater van coke is veel minder intensief. Op de avond zelf sta je ook niet helemaal strak als een of andere idioot, je blijft redelijk normaal en gaat niet compleet uit je plaat.'Craig (23) woont in Amsterdam, waar hij een creatieve opleiding volgt.'Op mijn 18de werkte ik als afwasser in een restaurant. Ik had al eens geblowd en een pilletje gebruikt, maar was nieuwsgierig naar coca\u00efne. Na het werk ben ik toen met een collega meegegaan die vaker gebruikte. Hij had trouwens wel echt een probleem. We zijn toen met zijn dealer meegereden en thuis afgezet.'Hoe ik me na het eerste lijntje voelde? Ik weet dat we veel lachten, slap lulden, maar ook openhartige gesprekken hadden. Het snuiven zelf is relaxed, de handeling is wel fijn, net als het rollen van een joint. Maar de volgende ochtend had ik om half 10 een cursus. Ik ben toen zonder slapen in een keer vanuit dat huis doorgegaan.'Sinds een half jaar gebruik ik het wekelijks, soms twee keer per week als er vrijdag \u00e9n zaterdag een goed feestje is. Het is lastig te zeggen hoeveel ik er precies aan uitgeef. Misschien 20 euro per week? Tijdens uitgaan blijft het bij een gram, maar als je daarna nog naar een afterparty gaat, kan het meer worden. Tijdens feestdagen als Koninginnedag en Oud en Nieuw heb ik wel eens anderhalve gram gebruikt, maar dan doe je er ook een pilletje of speed bij.'Een pil is leuk, maar de impact ervan is veel groter, door die terugval. Je wilt ook nog wel wat in je weekend doen, en die kater van coke is veel minder intensief. Op de avond zelf sta je ook niet helemaal strak als een of andere idioot, je blijft redelijk normaal en gaat niet compleet uit je plaat.'Craig (23) woont in Amsterdam, waar hij een creatieve opleiding volgt.'Op mijn 18de werkte ik als afwasser in een restaurant. Ik had al eens geblowd en een pilletje gebruikt, maar was nieuwsgierig naar coca\u00efne. Na het werk ben ik toen met een collega meegegaan die vaker gebruikte. Hij had trouwens wel echt een probleem. We zijn toen met zijn dealer meegereden en thuis afgezet.'Hoe ik me na het eerste lijntje voelde? Ik weet dat we veel lachten, slap lulden, maar ook openhartige gesprekken hadden. Het snuiven zelf is relaxed, de handeling is wel fijn, net als het rollen van een joint. Maar de volgende ochtend had ik om half 10 een cursus. Ik ben toen zonder slapen in een keer vanuit dat huis doorgegaan.'Sinds een half jaar gebruik ik het wekelijks, soms twee keer per week als er vrijdag \u00e9n zaterdag een goed feestje is. Het is lastig te zeggen hoeveel ik er precies aan uitgeef. Misschien 20 euro per week? Tijdens uitgaan blijft het bij een gram, maar als je daarna nog naar een afterparty gaat, kan het meer worden. Tijdens feestdagen als Koninginnedag en Oud en Nieuw heb ik wel eens anderhalve gram gebruikt, maar dan doe je er ook een pilletje of speed bij.'Een pil is leuk, maar de impact ervan is veel groter, door die terugval. Je wilt ook nog wel wat in je weekend doen, en die kater van coke is veel minder intensief. Op de avond zelf sta je ook niet helemaal strak als een of andere idioot, je blijft redelijk normaal en gaat niet compleet uit je plaat.'RoosRoosRoos (22) woont in Amsterdam, waar zij studeert en parttime in de horeca werkt.'Ik schaam me er bijna voor als ik er aan terugdenk, maar ik was 16 toen ik voor het eerst coca\u00efne probeerde. Echt bizar. De oudere zus van een vriendin had het voor ons gehaald en laten testen bij Jellinek. Toen hebben we bij Awakenings, een supergroot feest, op de wc een lijntje gedaan. Met zijn drie\u00ebn hielden we elkaar de hele avond stevig vast: voel jij al wat? Ik weet nog dat ik heel wakker was, op de terugweg naar huis hebben we heel hard gezongen. Volgende dag hebben we tijdens voetbal enorm staan opscheppen, over hoe brak we waren.'Pas twee jaar later heb ik het weer gedaan. In het eindexamenjaar kwam er een jongen van een ander gymnasium in de klas. Ik was betoverd door hem. Niet verliefd, maar ge\u00efntrigeerd. We werden direct beste vrienden en zagen elkaar elke dag. Hij gebruikte coke, ik deed mee. Elke week, een half jaar lang. Dat was echt geweldig. We hadden gesprekken aan de keukentafel tot zes uur 's ochtends. Denken dat je de hele wereld snapt, maar ook keihard janken over hoe kut en beperkt de mens is. Daarna ging ik een half jaar naar het buitenland en toen ik terugkwam, vond ik die jongen ineens best triest. Hij deed moeilijk, kwam overal te laat en ging niet meer naar school. Die eigenschappen zaten al in hem, maar coke versterkte dat.'Sinds vorige zomer doe ik het weer wekelijks. Ik denk dat ik 50 euro per maand aan coke uitgeef, wat ik niet zo veel vind. Soms betaal ik wel drie pakjes per maand, dan ben ik 150 euro kwijt. Coke houdt je wakker als je veel gedronken hebt, na een lijntje kun je er weer tegenaan. Met coke op kun je zelfs nog bij je ouders aan tafel zitten, en de volgende dag gewoon naar school. Het is verdacht makkelijk, en dat maakt het zo verleidelijk. Ik zou het nu op kunnen hebben, zonder dat je het weet.'Roos (22) woont in Amsterdam, waar zij studeert en parttime in de horeca werkt.'Ik schaam me er bijna voor als ik er aan terugdenk, maar ik was 16 toen ik voor het eerst coca\u00efne probeerde. Echt bizar. De oudere zus van een vriendin had het voor ons gehaald en laten testen bij Jellinek. Toen hebben we bij Awakenings, een supergroot feest, op de wc een lijntje gedaan. Met zijn drie\u00ebn hielden we elkaar de hele avond stevig vast: voel jij al wat? Ik weet nog dat ik heel wakker was, op de terugweg naar huis hebben we heel hard gezongen. Volgende dag hebben we tijdens voetbal enorm staan opscheppen, over hoe brak we waren.'Pas twee jaar later heb ik het weer gedaan. In het eindexamenjaar kwam er een jongen van een ander gymnasium in de klas. Ik was betoverd door hem. Niet verliefd, maar ge\u00efntrigeerd. We werden direct beste vrienden en zagen elkaar elke dag. Hij gebruikte coke, ik deed mee. Elke week, een half jaar lang. Dat was echt geweldig. We hadden gesprekken aan de keukentafel tot zes uur 's ochtends. Denken dat je de hele wereld snapt, maar ook keihard janken over hoe kut en beperkt de mens is. Daarna ging ik een half jaar naar het buitenland en toen ik terugkwam, vond ik die jongen ineens best triest. Hij deed moeilijk, kwam overal te laat en ging niet meer naar school. Die eigenschappen zaten al in hem, maar coke versterkte dat.'Sinds vorige zomer doe ik het weer wekelijks. Ik denk dat ik 50 euro per maand aan coke uitgeef, wat ik niet zo veel vind. Soms betaal ik wel drie pakjes per maand, dan ben ik 150 euro kwijt. Coke houdt je wakker als je veel gedronken hebt, na een lijntje kun je er weer tegenaan. Met coke op kun je zelfs nog bij je ouders aan tafel zitten, en de volgende dag gewoon naar school. Het is verdacht makkelijk, en dat maakt het zo verleidelijk. Ik zou het nu op kunnen hebben, zonder dat je het weet.'Roos (22) woont in Amsterdam, waar zij studeert en parttime in de horeca werkt.'Ik schaam me er bijna voor als ik er aan terugdenk, maar ik was 16 toen ik voor het eerst coca\u00efne probeerde. Echt bizar. De oudere zus van een vriendin had het voor ons gehaald en laten testen bij Jellinek. Toen hebben we bij Awakenings, een supergroot feest, op de wc een lijntje gedaan. Met zijn drie\u00ebn hielden we elkaar de hele avond stevig vast: voel jij al wat? Ik weet nog dat ik heel wakker was, op de terugweg naar huis hebben we heel hard gezongen. Volgende dag hebben we tijdens voetbal enorm staan opscheppen, over hoe brak we waren.'Pas twee jaar later heb ik het weer gedaan. In het eindexamenjaar kwam er een jongen van een ander gymnasium in de klas. Ik was betoverd door hem. Niet verliefd, maar ge\u00efntrigeerd. We werden direct beste vrienden en zagen elkaar elke dag. Hij gebruikte coke, ik deed mee. Elke week, een half jaar lang. Dat was echt geweldig. We hadden gesprekken aan de keukentafel tot zes uur 's ochtends. Denken dat je de hele wereld snapt, maar ook keihard janken over hoe kut en beperkt de mens is. Daarna ging ik een half jaar naar het buitenland en toen ik terugkwam, vond ik die jongen ineens best triest. Hij deed moeilijk, kwam overal te laat en ging niet meer naar school. Die eigenschappen zaten al in hem, maar coke versterkte dat.'Sinds vorige zomer doe ik het weer wekelijks. Ik denk dat ik 50 euro per maand aan coke uitgeef, wat ik niet zo veel vind. Soms betaal ik wel drie pakjes per maand, dan ben ik 150 euro kwijt. Coke houdt je wakker als je veel gedronken hebt, na een lijntje kun je er weer tegenaan. Met coke op kun je zelfs nog bij je ouders aan tafel zitten, en de volgende dag gewoon naar school. Het is verdacht makkelijk, en dat maakt het zo verleidelijk. Ik zou het nu op kunnen hebben, zonder dat je het weet.'RickRickRick (25) woont in Amsterdam, waar hij fulltimemanager is bij een groot internationaal bedrijf.'Ik was vroeger tegen drugs. Dat komt door mijn opvoeding denk ik. Niet dat die zo streng was, maar mijn ouders leven wel volgens de gedachte: doe maar gewoon, dan doe je al gek genoeg. Ze zijn tegen roken, blowen vinden ze ook erg. Maar op de middelbare school ontdekte ik dat het helemaal niet zo erg was. Ik heb toen vet veel geblowd, en zo eigenlijk mijn grenzen verlegd.'Over harddrugs had ik ook veel vooroordelen. Maar vorige zomer dacht ik: whatever, ik wil toch een keer coca\u00efne proberen. We waren bij Madelief thuis, in een veilige omgeving. Ik begon met een dun lijntje. Het voelde spannend, maar ook slecht. Ik zette toch weer mijn principes opzij.'Ik was bang om mijzelf in de coke te verliezen, maar dat gebeurde niet. Ik bleef met mijn beide voeten op aarde en behield de controle. Na het gebruiken voel je geen heftige verandering, je bent niet op een compleet ander niveau. Van ecstasypillen ben ik een keer bijna out gegaan, omdat ik niet goed had gegeten. Dat is bij coke nooit gebeurd.'Alcohol, daar drink je al snel te veel van, dat kun je niet goed doseren. Ik kan hier beter de hele nacht op door, ik voel me goed door coke. Ze zeggen dat je er vrij egocentrisch van wordt, maar ik vind mezelf geen god als ik coke gebruik.'Ik doe het gemiddeld een keer per week, soms ook weken niet. Deze week heb ik het vier keer gedaan, maar ik zat even in een vibe van losgaan. Ook veel drinken en blowen. Omdat je altijd samen met een zakje doet, is het lastig om te schatten hoeveel ik er aan uitgeef. Gemiddeld 10 euro per week? Ik zou er nooit mijn laatste geld aan uitgeven. Coke is namelijk fucking duur.'Rick (25) woont in Amsterdam, waar hij fulltimemanager is bij een groot internationaal bedrijf.'Ik was vroeger tegen drugs. Dat komt door mijn opvoeding denk ik. Niet dat die zo streng was, maar mijn ouders leven wel volgens de gedachte: doe maar gewoon, dan doe je al gek genoeg. Ze zijn tegen roken, blowen vinden ze ook erg. Maar op de middelbare school ontdekte ik dat het helemaal niet zo erg was. Ik heb toen vet veel geblowd, en zo eigenlijk mijn grenzen verlegd.'Over harddrugs had ik ook veel vooroordelen. Maar vorige zomer dacht ik: whatever, ik wil toch een keer coca\u00efne proberen. We waren bij Madelief thuis, in een veilige omgeving. Ik begon met een dun lijntje. Het voelde spannend, maar ook slecht. Ik zette toch weer mijn principes opzij.'Ik was bang om mijzelf in de coke te verliezen, maar dat gebeurde niet. Ik bleef met mijn beide voeten op aarde en behield de controle. Na het gebruiken voel je geen heftige verandering, je bent niet op een compleet ander niveau. Van ecstasypillen ben ik een keer bijna out gegaan, omdat ik niet goed had gegeten. Dat is bij coke nooit gebeurd.'Alcohol, daar drink je al snel te veel van, dat kun je niet goed doseren. Ik kan hier beter de hele nacht op door, ik voel me goed door coke. Ze zeggen dat je er vrij egocentrisch van wordt, maar ik vind mezelf geen god als ik coke gebruik.'Ik doe het gemiddeld een keer per week, soms ook weken niet. Deze week heb ik het vier keer gedaan, maar ik zat even in een vibe van losgaan. Ook veel drinken en blowen. Omdat je altijd samen met een zakje doet, is het lastig om te schatten hoeveel ik er aan uitgeef. Gemiddeld 10 euro per week? Ik zou er nooit mijn laatste geld aan uitgeven. Coke is namelijk fucking duur.'Rick (25) woont in Amsterdam, waar hij fulltimemanager is bij een groot internationaal bedrijf.'Ik was vroeger tegen drugs. Dat komt door mijn opvoeding denk ik. Niet dat die zo streng was, maar mijn ouders leven wel volgens de gedachte: doe maar gewoon, dan doe je al gek genoeg. Ze zijn tegen roken, blowen vinden ze ook erg. Maar op de middelbare school ontdekte ik dat het helemaal niet zo erg was. Ik heb toen vet veel geblowd, en zo eigenlijk mijn grenzen verlegd.'Over harddrugs had ik ook veel vooroordelen. Maar vorige zomer dacht ik: whatever, ik wil toch een keer coca\u00efne proberen. We waren bij Madelief thuis, in een veilige omgeving. Ik begon met een dun lijntje. Het voelde spannend, maar ook slecht. Ik zette toch weer mijn principes opzij.'Ik was bang om mijzelf in de coke te verliezen, maar dat gebeurde niet. Ik bleef met mijn beide voeten op aarde en behield de controle. Na het gebruiken voel je geen heftige verandering, je bent niet op een compleet ander niveau. Van ecstasypillen ben ik een keer bijna out gegaan, omdat ik niet goed had gegeten. Dat is bij coke nooit gebeurd.'Alcohol, daar drink je al snel te veel van, dat kun je niet goed doseren. Ik kan hier beter de hele nacht op door, ik voel me goed door coke. Ze zeggen dat je er vrij egocentrisch van wordt, maar ik vind mezelf geen god als ik coke gebruik.'Ik doe het gemiddeld een keer per week, soms ook weken niet. Deze week heb ik het vier keer gedaan, maar ik zat even in een vibe van losgaan. Ook veel drinken en blowen. Omdat je altijd samen met een zakje doet, is het lastig om te schatten hoeveel ik er aan uitgeef. Gemiddeld 10 euro per week? Ik zou er nooit mijn laatste geld aan uitgeven. Coke is namelijk fucking duur.'",
      "time": "18 mei 2011, 00:00",
      "timeofday": "00:00",
      "title": "Thee met een wolkje coke",
      "year": 2011
    },
    {
      "category": "Archief",
      "count": 51,
      "day": 26,
      "href": "http://www.volkskrant.nl/archief/-je-moet-erover-nadenken-wat-zou-ik-doen-als-het-misgaat~a3383248/",
      "month": 1,
      "text": "'Begrijpen Nederlanders nog wel in wat voor unieke situatie we zitten? Weten we wel wat we zelf moeten doen als er een keer iets aan de hand is?' Het onderwerp is water. Aan de vooravond van de zestigjarige herdenking van de Watersnoodramp die Nederland in 1953 trof, begint minister Melanie Schultz op enig moment zelf de vragen te stellen en beantwoordt ze in \u00e9\u00e9n moeite door: 'Nee!'De minister: 'Hebben jullie bijvoorbeeld een ton in huis? Nee? Kennen jullie iemand die een ton in huis heeft?'Schultz duidt op het overlevingspakket waar een paar jaar terug een overheidscampagne voor werd gevoerd; een waterdichte ton van 10 liter met daarin onder meer watervaste lucifers, een rode vlag, een opwindbare zaklantaarn en ander handigs. De verslaggevers hebben geen ton en kennen ook helemaal niemand die er wel een heeft.'Nederland zou zich meer bewust moeten zijn van de risico's. We hebben hier een heel hoog beschermingsniveau, vele malen hoger dan je elders ziet. Maar die ene storm in de tienduizend jaar kan juist die van morgen zijn. Wat moet je dan doen? Weten jullie dat?'De verslaggevers wonen in Vlaardingen en Den Haag en hebben geen idee. Hoe ziet hun situatie eruit, als het misgaat? Schultz kijkt zeer bedenkelijk.'Tsja, evacuaties... De evacuaties in het Rivierengebied in de jaren negentig waren ingewikkeld. Maar de Randstad is veel complexer. De bescherming is hoog, zeker. Maar als er een bepaalde wind is en de duinen zouden het begeven, dan komt het water met hoge snelheid binnen en loopt alles wat lager gelegen is heel snel vol.'Logische reactie is dat mensen uit jullie regio dan naar een snelweg toe gaan, of richting Schiphol of naar het oosten.'Naar aanleiding van de lessen van New Orleans kijken we hoe we in geval van een dreigende ramp de snelwegen kunnen verdubbelen. Iedereen wil dan het gebied uit. In New Orleans was de ene rijrichting \u00e9\u00e9n grote file en stond de andere rijrichting leeg. Daar hebben ze nu de vangrails flexibel gemaakt.'Maar als je uit Nederlandse risicogebieden naar hoger gelegen zandgronden wilt, ga je meestal eerst nog veel lager. Kijk maar op de kaart, daar word je niet vrolijk van. Dus als het water snel komt, is dat geen optie. Je hebt niks aan een mooie zesbaans snelweg als er twee meter water op staat.'Mensen moeten dus eigenlijk in hun eigen omgeving omhoog en wachten tot het water weer zakt. Dan moet je het een tijdje kunnen uitzingen. Daarom zou iedereen eigenlijk zo'n ton in huis moeten hebben. En je moet erover nadenken : wat zou \u00edk doen als het misgaat?'Melanie Schultz van Haegen- Maas Geesteranus luidt haar volle naam en ze kwam in juli 2002 op 32-jarige leeftijd het Binnenhof op lopen als staatssecretaris van het toenmalige ministerie van Verkeer en Waterstaat. Ruim tien jaar later is ze aan haar vijfde kabinet bezig. Verrassend was dat ze eind vorig jaar de portefeuille Spoor aan haar nieuwe staatssecretaris liet en zelf het waterbeleid op zich nam.Waarom die ruil?'Het had altijd mijn liefde, water. Ik heb het vijf jaar gedaan als staatssecretaris. Het is ook een zwaar onderschat onderwerp dat politiek niet de aandacht krijgt die het verdient. Toen ik in 2010 weer minister werd, wilde ik het al graag terug. Maar traditioneel kies je toch voor de onderwerpen die de meeste politieke aandacht hebben: de spoorperikelen dus. De tweede keer dacht ik: waarom eigenlijk? Dit onderwerp zou veel meer politieke aandacht moeten hebben!'Wat is het probleem?'Nederland leeft in een unieke situatie, maar we zijn er te veel aan gewend geraakt. Al eeuwenlang leven we onder zeeniveau, in een bijzondere technische constructie, om het zo maar eens te zeggen. We hebben 18 procent van ons land zelf gewonnen: onlangs nog 2.000 hectare erbij met de Maasvlakte.'Als je aan buitenlanders vertelt dat ze zojuist op Schiphol vier \u00e0 vijf meter onder zeeniveau zijn binnengekomen, kijken ze je aan en zeggen: dat kan helemaal niet. Toch leven we zo al eeuwen. Maar het is allemaal in beweging: de zeespiegel stijgt, het water in de rivieren zwelt aan. 'De laatste grote overstroming is al weer een poosje terug: 1995. Werkt dat tegen bij de bewustwording van de gevaren?'De dijkgraven zeggen altijd: geef ons heden ons dagelijks brood en af en toe een kleine watersnood. Want dat helpt ze om er aandacht voor te krijgen. Dat wil je natuurlijk eigenlijk helemaal niet, je wilt gewoon dat mensen het snappen, dat het in onze genen zit. Die aandacht moet scherp blijven.'Op zich kunnen we het systeem nog wel zo houden. Maar vooral aan het einde van het rivierengebied, de Rotterdamse en Dordrechtse regio waar rivieren bijeenkomen, moeten we opnieuw naar de normen kijken. Dat geldt ook voor het IJsselmeergebied. Daar gaat het niet alleen meer over de vraag hoe hoog of hoe breed je een dijk maakt. Daar gaat het om hoe je het ruimtelijk inricht en hoe je ervoor zorgt dat mensen zijn ingelicht als er echt iets gebeurt. Dat ze in een bepaald gebied weten: daar moet ik heen en dat moet ik doen. Dat mist nog.'Daar gaan we wat aan doen. Deltacommissaris Wim Kuijken is hard bezig het hele programma rond te krijgen. In 2014 wordt dat aan mij aangeboden en dan wil ik het ook zo snel mogelijk operationeel hebben. We gaan daar dan niet nog eens eindeloos op zitten studeren.'apocalyptischEen jaar of zes terug leek het nog de goede kant op te gaan met de omgang van Nederlanders met het water. Kroonprins Willem-Alexander roerde stevig de trom, toenmalig premier Balkenende stelde de Tweede Deltacommissie in. Die naam verraadde al grote ambitie; de eerste had de Deltawerken tot gevolg gehad.Het rapport van die commissie onder leiding van oud-minister Cees Veerman schetste apocalyptische vergezichten tot het jaar 2200; een zeespiegelstijging van liefst 1, 3 meter, het waterpeil van het IJsselmeer zou met 1,5 meter omhoog moeten om de zoetwatervoorziening op peil te houden en de budgetten moesten met honderden miljarden omhoog. Twee weken later viel Lehman Brothers om en verdrong de kredietcrisis het water van de voorpagina's.Een ongelukkige ontwikkeling, vanuit uw perspectief? Nederland heeft sindsdien wel iets anders aan het hoofd.'Het is gewoon doorgegaan. Begin 2010 is Kuijken aangesteld als Deltacommissaris, er is een Deltawet gemaakt en de budgetten zijn vastgelegd: nu 1,1 miljard euro, dat gaat naar 1,2 miljard euro per jaar.'Dat was er allemaal niet. Er is terecht gezegd: dat kan niet. Nederland is een badkuip, veel meer dan andere plekken op de wereld.'Er zijn ook enorme economische belangen mee gemoeid. Ten eerste: wat is de schade als er iets misgaat? Ruim 60 procent van het bnp in Nederland wordt onder de waterspiegel verdiend. Ik geloof niet in nul risico, maar je moet wel iedere keer kijken naar eventuele consequenties en bepalen of je die wel dragen wilt.'Ik was in New Orleans, zeven maanden na de overstroming daar. Er is zo veel kapot. Een heel groot deel van die stad is nooit meer teruggekomen. Die mensen zijn weggegaan en niet teruggekeerd. New Orleans moet zich opnieuw uitvinden. De oppervlakte van dat overstromingsgebied was bijna zo groot als Nederland. Ze zijn tien jaar bezig om de oude situatie weer een beetje te benaderen.'Daar komt bij dat Nederland nu een ijzersterke reputatie heeft op het gebied van watermanagement. Daar verdienen we veel geld mee en er liggen nog meer kansen. Bijna alle wereldsteden zijn in delta's gebouwd, omdat het nu eenmaal de vruchtbaarste grond is. Door de stijging van de zeespiegel beginnen ook die last te krijgen van het wassende water.'Allemaal kijken ze naar Nederland en vragen ze zich af hoe wij dat honderden jaren lang gedaan hebben. Daar ligt een enorme economische potentie. Die kennis en die reputatie zijn een exportproduct.'Dan moesten er maar geen beelden van ondergelopen Nederlandse woonwijken de wereld over. Nu is er een paar jaar terug ten oosten van Rotterdam een woonwijk neergelegd in de diepste polder van Europa. Is dat niet de goden verzoeken?'Dat zouden we nu niet zo snel meer doen. Er zijn wijken waar we 24 zwembaden water per dag uit pompen zodat mensen er kunnen wonen. Mensen beseffen dat niet eens, zo vanzelfsprekend is het. Maar de zeespiegel stijgt en hoe meer je pompt, hoe meer de grond inklinkt. We kunnen niet eeuwig alleen maar op die techniek blijven vertrouwen.'Je kunt best bouwen in gebieden waar overstromingsrisico's zijn. Als je het maar op een andere manier vormgeeft. Die andere manieren zijn er. In zo'n diepe polder zou je een wijk met meebewegende woningen kunnen maken. In Dordrecht zijn er idee\u00ebn om stukken stad op te hogen en op kades zetten.'Zo moeten we naar ons land gaan kijken. Wij hadden niet voor niets grachten in de voorgaande eeuwen, en al die woonboten. We wisten allemaal dat we water hadden en dat dat ergens blijven moest.'De ruimtelijke ordening ging er vroeger heel anders aan toe. We hielden in alles rekening met het water. De opkamer in boerderijen, de mooie kamer, dat was de hoogstgelegen kamer. Niet zomaar.'We moeten ons weer bewuster worden van wat het betekent om hier te leven. Het is iets om trots op te zijn. We moeten zorgen dat we daar trots op kunnen blijven. Het moet weer beter tussen de oren waarom dit land uniek is.'Tegelijk zijn sommige inzichten over die omgang met het water ook fundamenteel veranderd. Ik was dinsdag in Lent, bij Nijmegen. Daar hebben we de rivier veel breder gemaakt, met een eiland erin. Een uniek project.'Eeuwenlang hebben we dat water gekanaliseerd en de dijken hoger en breder gemaakt. Maar het gevolg is dat er steeds meer water met steeds meer kracht door denderde. Als er dan eens een dijk breekt, dan stroomt zo'n rivier echt in \u00e9\u00e9n keer leeg.'Dat denken om het water de ruimte, een plek te geven is on-Hollands. Tegelijk is het een prachtige kans om al die rivieren te laten meanderen en een mooie, natuurlijke inbedding te geven. Je moet wel mensen verplaatsen die in de bedding van de rivier wonen. Maar met het verhuizen van honderdvijftig gezinnen, hoe moeilijk ook, bescherm je vier miljoen mensen.'Tot in de jaren negentig werden steeds grotere dijken aangelegd. Het denken was: hoog, breed stevig en recht.'Mijn beeld is dat bouwen m\u00e9t de natuur je veel beter beschermt dan de technische oplossingen die tegen de natuur ingaan. Ook langs de kust doen we dat nu; zand spuiten waardoor die kustlijn weer aantrekt. Ik geloof heel erg in het bouwen m\u00e9t de natuur.'Ook in de stedelijke gebieden moet je weer ruimte voor water zoeken. Utrecht brengt nu zijn grachten terug. Dat juich ik toe. Want alles waar je tegels en stenen op legt, daar komt het grondwater niet omhoog. Maar wel ergens anders. Je krijgt meer stabiliteit door natuur en techniek beide in te zetten. De inzichten over wat het beste werkt, veranderen.'CV1970 geboren in Laag-Soeren1994 doctoraal bestuurskunde Rotterdam1995-1997 adviseur B&A; groep BV Den Haag1997-1999 Inspecteur Rijksfinanci\u00ebn1999-2002 VVD-wethouder Leiden2002-2007 staatssecretaris Verkeer en Waterstaat2007-2010 directeur Zorginkoop Achmea2010-heden minister van Infrastructruur en Milieu",
      "time": "26 januari 2013, 00:00",
      "timeofday": "00:00",
      "title": "'Je moet erover nadenken: wat zou \u00edk doen als het misgaat'",
      "year": 2013
    },
    {
      "category": "Archief",
      "count": 61,
      "day": 18,
      "href": "http://www.volkskrant.nl/archief/weg-met-de-verzorgingsstaat~a1077549/",
      "month": 12,
      "text": "De verzorgingsstaat is failliet. Een prachtig 20e-eeuws recept is uitgewerkt en moet dringend vervangen worden. Dit jaar is het bewijs geleverd. 2010 was het Europese jaar tegen de armoede en de sociale uitsluiting en we zijn er ook in dit jaar weer niet in geslaagd om de armoede terug te dringen, integendeel: de armoede neemt nog steeds toe. Vorig jaar steeg het aantal voor het eerst in vijf jaar naar bijna eentiende van de kinderen tot 17 jaar. Dat zijn er circa 311 duizend, aldus het Sociaal en Cultureel Planbureau (SCP) in een rapport dat donderdag verscheen. Ook alleenstaanden onder de 65 jaar en eenoudergezinnen met alleen kinderen die minderjarig zijn, hebben een grote kans onder de armoedegrens te komen. Van de bijstandshuishoudens leefde in 2009 zo'n 65 procent in armoede. In Amsterdam is 20% van de bevolking en de helft van de \u00e9\u00e9noudergezinnen arm. Grofweg 40 duizend jongeren groeien aldus in armoede op. Landelijk is dit percentage iets lager, maar met name in de grote steden en delen van Groningen, Twente en Zuid-Limburg liggen de percentages gelijk. Het zijn getallen waarvan je schrikt.  Het grote probleem is dat we niet de oorzaak van armoede bestrijden, maar alleen de pijn ervan verzachten door regelingen en voorzieningen. We leren ook niet van de minderheidsgroep die ooit in armoede leefde en er w\u00e9l in is geslaagd om eruit te komen. De politiek zit in oude denkpatronen gevangen, waardoor de discussie over een alternatief voor de verzorgingsstaat  niet op gang komt. Intussen doet een aanzienlijk aantal mensen economisch niet mee. Hun talenten blijven onbenut en leveren geen rendement op. Niet voor hunzelf, en niet voor de samenleving.  Het gebrek aan vernieuwend denkvermogen tref je met name aan binnen de sociaal-democratie die zich tot de 'hoeder' van het verzorgingsstaat heeft gekroond. Het aloude ideaal (een beschaafde verdeling van welvaart) zou in een nieuw maatschappelijk jasje moeten worden gegoten. Dat betekent afscheid nemen van de oude vorm, maar dat doen we niet. Politieke bestuurders zoals Job Cohen houden liever 'de boel bij elkaar' terwijl zij de boel door elkaar zouden moeten schudden.  Het is tijd voor een doorbraak in ons denken over de verzorgingsstaat en tijd  voor nieuwe ide\u00eben. Er zijn hoopgevende voorbeelden, bijvoorbeeld de focus op het versterken van de zelfredzaamheid van het individu: succesvolle experimenten op dit gebied zouden uitvergroot kunnen worden en op bredere schaal uitgevoerd kunnen worden. Succesvolle projecten die zich richten op de versterking van de sociale omgeving van de mensen in de armoedegroep zouden gekopieerd kunnen worden. We moeten allereerst met een perceptie uit het verleden afrekenen, en die luidt dat armoede er altijd was en altijd zal zijn. Het is het een leugen om te veronderstellen dat armoede een onvermijdelijk gegeven is in onze maatschappij. Armoede is het onbedoelde gevolg van en aantal keuzen in onze verzorgingsstaat.  Als we die armoede gaan bestrijden, zoals we ook aids en kanker bestrijden, dan is opheffing van de armoede mogelijk en misschien niet eens zo moeilijk. Zoals gezegd: we bestrijden in dit land geen armoede. Zodra iemand in aanmerking komt voor een regeling of voorziening, passen we die op hem of haar toe. Een alternatief zou kunnen zijn om de duur van een regeling of voorziening te koppelen aan een maximum termijn waarbinnen een structurele oplossing voor het probleem gevonden moet worden, maar dat doen we niet. De verzorgingsstaat verzorgt en verstikt tegelijkertijd; hij helpt en brengt je vervolgens van de regen in de drup. Van verzwakte mensen maken we hulpeloze mensen. 'Geholpen hulpeloosheid' heet dat, een bekend concept voor therapeuten. Mensen worden z\u00f3 afhankelijk van een voorziening dat niemand zich meer kan voorstellen hoe ze ooit op eigen kracht weer verder te kunnen.   We hebben een woud van regelingen ontworpen om de mensen te verzorgen in hun lot. Die regelingen zijn onvoldoende op elkaar zijn afgestemd en worden uitgevoerd door ambtenaren en private instellingen, die met hun aanbod de vraag stuwen. Je gunt het niemand om in dat woud van regelingen terecht te komen. In de verzorgingsstaat wordt de individu gevangen in het vangnet van regelingen en uitvoeringsinstanties. Wie van de rand van het verzorgingsbestaan valt wordt feitelijk van zijn of haar zelfstandigheid en zelfredzaamheid beroofd. Je lijkt niet langer de probleemeigenaar van je eigen probleem , maar je wordt opgenomen in een voorziening. Je mag niet langer je eigen oplossing vinden, maar je wordt behandeld, begeleid en bereikt door regelingen en instanties. Je heet arbeidsongeschikt, je heet psychisch zwak of ziek of misselijk. Bijna tweehonderdduizend jongeren zijn in feite 'afgeschreven' en in een hoek van de maatschappij gezet, omgeven door  een cordon van verzorging. Maar hoe goed bedoeld ook, die zorg lost niets structureel op. Die cre\u00ebert afhankelijkheid in plaats van kracht. Er is nauwelijks focus op wat mensen (nog) w\u00e9l kunnen, hoe mensen hun eigen problemen kunnen oplossen en hoe ze er in hun omstandigheden toch nog het beste van kunnen maken.  De meeste mensen die in armoede leven, zo'n 75%, blijven in die situatie hangen, en zij krijgen alle aandacht in de discussie. Ik draai het om en vraag me af waarom sommigen er wel in slagen om zich aan die armoede te onttrekken. Dat weten we onvoldoende. We belonen ze ook niet met een bonus, terwijl ze maatschappelijk gezien een wereldprestatie leveren. Onder zwakke omstandigheden zijn ze de verzorgingsstaat v\u00f3\u00f3r gebleven en hebben ze weten te ontkomen aan de tentakels van zorg en pamperen. Ze hebben zichzelf gered in plaats van uitgeleverd. Met uiterste krachten hebben ze zich weten op te trekken aan hun eigenwaarde en hun wil om het z\u00e9lf te doen, om op eigen kracht een oplossing te vinden voor die ellendige armoedesituatie. Hoe hebben ze het gedaan? Hebben ze een opleiding gevolgd? Hebben ze hun gedrag weten aan te passen? Hebben ze hun sociale omgeving gemobiliseerd? Hebben ze de handen in\u00e9\u00e9n geslagen en zijn ze er samen uitgekomen? We weten het vaak niet, maar het zijn essenti\u00eble antwoorden voor wie succesvol de armoede wil bestrijden. Zij zijn de verzetsstrijders tegen de armoede. Om de armoede succesvol te bestrijden moeten we vijf dingen verwezenlijken. Ten eerste: we moeten een doelstelling vaststellen om de armoede daadwerkelijk te verminderen. Ten tweede: we moeten een maatschappelijke coalitie bouwen als gezamenlijke kracht tegen de armoede, want de overheid kan het niet alleen. Ten derde: we moeten veel regelingen samenvoegen en het leven eenvoudiger maken. Ten vierde: we moeten toewerken naar een ander concept van schuldhulpverlening want de huidige systematiek en uitvoering levert een bedroevend lage effectiviteit op. Ten vijfde: we moeten een contraprestatie vragen aan hen die een uitkering krijgen.  Dat laatste idee is door de huidige regeringscoalitie opgepakt. De furieuze reactie van de oppositie die daarop volgde, vind ik kortzichtig. Het principe van de contraprestatie lijkt sterk op de microfinancieringsgedachte waarmee Mohammed Yunus in 2007 de Nobelprijs voor de Vrede won. Hij bedacht dat iedereen recht had op een krediet, maar \u00f3\u00f3k recht heeft op de verplichtingen die daarbij voor iedereen horen. Wie voldoet aan die verplichtingen is gelijkwaardig aan ieder ander en draagt bij aan zijn eigen zelfstandigheid, trots en eigenwaarde. Wie een contraprestatie levert in ruil voor een uitkering en tegelijkertijd mag werken aan een persoonlijk ontwikkelingsplan om structureel verder te komen, kan tegenover zichzelf \u00e9n zijn omgeving zijn eigenwaarde versterken.  De armoede moet uitgeroeid worden met wortel en tak.  Nergens in het huidige armoedebeleid zult u echter een doelstelling vinden dat armoede bestreden moet worden, laat staan uitgeroeid. Er bestaat er een verzorgingsstaat economie met vraag en aanbod. Er is een groep die in armoede leeft, en er is een groep die professionele hulp verleent. De \u00e9\u00e9n zijn probleem is de ander zijn brood. Die vicieuze cirkel moet doorbroken worden met een doelstelling die daar haaks op staat.  Armoede los je niet met geld op. Je lost het op door sterkere mensen te cre\u00ebren. Mensen die leren in zichzelf te geloven en boven zichzelf uit te stijgen. Armoede los je ook niet individueel op maar collectief. Armoede bestrijd je door de sociale omgeving in te schakelen en te activeren. Elkaar helpen, mogen rekenen op vrienden en familie, of zelf een goede vriend of nabije buur zijn. Van al deze oplossingsrichtingen zijn goede voorbeelden voorhanden. Met het huidige systeem van de verzorgingsstaat is veel bereikt maar te veel mensen doen niet mee. We moeten daarom focussen op zelfredzaamheid. Daarmee doen we meer recht aan ieders talent en aan ieders droom om met dat talent iets te bereiken. We hebben onszelf te lang de onvermijdelijkheid van armoede aangepraat. Als wij de armoede willen uitroeien dan kan dat, net zoals we ooit afscheid namen van apartheid.  Het wordt tijd voor een nieuw ideaal en voor doorbraakprojecten die ruimte geven aan onorthodox denken en 'out of the box' oplossingen. Binnen dat nieuwe maatschappelijk systeem worden mensen aangemoedigd om voor zichzelf te zorgen en wordt er gezorgd voor hen die dat niet kunnen. Van verzorgingsstaat naar zelfredzaamheidsstaat.",
      "time": "18 december 2010, 00:00",
      "timeofday": "00:00",
      "title": "Weg met de verzorgingsstaat",
      "year": 2010
    },
    {
      "category": "Buitenland",
      "count": 54,
      "day": 16,
      "href": "http://www.volkskrant.nl/buitenland/de-dreigende-kernramp-in-japan-vandaag-van-minuut-tot-minuut~a1860793/",
      "month": 3,
      "text": "18:46 uur:De burgemeesters van Amstelveen, Almere, Amsterdam en Haarlemmermeer hebben woensdagmiddag een krans gelegd in het bloesempark in het Amsterdamse Bos om hun medeleven te betuigen aan de slachtoffers van de aardbeving en tsunami in Japan. Ook enkele tientallen vertegenwoordigers van de Japanse gemeenschap in Nederland waren daarbij aanwezig.In Amstelveen en de Amsterdamse wijk Buitenveldert wonen ongeveer vierduizend Japanners.17:46 uur:De Europese Unie roept de lidstaten op om voedsel dat uit Japan is ge\u00efmporteerd te onderzoeken op radioactiviteit, meldt AFP.17:44 uur:De angst en paniek over de schadelijke straling van de kerncentrales leidt mogelijk te veel de aandacht af van andere gezondheidsproblemen, die misschien nog wel ernstiger zijn, schrijft Reuters. Volgens gezondheidsexperts moet de aandacht nu vooral uitgaan naar het zorgen voor veilig drinkwater en een goede scheiding van afvalwater, om de uitbraak van ziekten als buiktyfus en cholera te voorkomen. Tot nu toe wordt de kans op zo'n uitbraak echter klein geacht.17:29 uur:De gevolgen van de ramp zullen niet aan Nederland voorbijgaan. Zo houden de toeristische trekpleisters hun hart vast: ze zouden wel eens minder omzet kunnen draaien, omdat er minder Japanners naar Nederland op vakantie gaan.Vooral voor de Keukenhof in Lisse komt de ramp op een slecht tijdstip. Over een week opent de attractie haar deuren, en dat wordt gezien als de aftrap van het Japanse toeristenseizoen. Er zijn nog geen annuleringen, maar die zullen wel komen, verwacht directeur Piet de Vries. 'Uiteraard zal de ramp voor dit jaar een negatief gevolg hebben. Japan en de Japanse toerist zijn een belangrijke markt voor ons, voor een bezoek aan de Keukenhof maar ook voor de export van onze bloembollen', zegt De Vries tegenover persbureau Novum.17:15 uur:De burgemeesters van Amstelveen, Almere, Amsterdam en Haarlemmermeer hebben woensdagmiddag een krans gelegd in het bloesempark in het Amsterdamse Bos om hun medeleven te betuigen aan de slachtoffers van de aardbeving en tsunami in Japan. Ook enkele tientallen vertegenwoordigers van de Japanse gemeenschap in Nederland waren daarbij aanwezig.17:13 uur:Yukiya Amano, het hoofd van atoomwaakhond IAEA, is van plan om morgen een eendaags bezoek aan Japan te brengen. Hij hoopt meer informatie van de autoriteiten te krijgen. Hij noemt de situatie in de kerncentrale Fukushima I 'zeer ernstig'.17:03 uur:Persbureau Kyodo meldt dat er nieuwe rookpluimen komen uit het gebouw waarin reactor drie van de kerncentrale in Fukushima huist.16:51 uur:Van het Amerikaanse legerpersoneel dat in Japan is om hulp te verlenen bij de ramp, vertoont niemand symptomen van besmetting met radioactief materiaal. Dat heeft het Pentagon zojuist bekendgemaakt.Uit voorzorg krijgen sommige Amerikaanse militairen wel jodiumpillen toegediend.16:45 uur:Het ministerie van Buitenlandse Zaken heeft bekend gemaakt dat de drie Nederlanders in Japan van wie de verblijfplaats onbekend was, inmiddels terecht zijn. Daarmee is de verblijfplaats van alle Nederlanders in Japan nu bekend.16:37 uur:Japanse autoriteiten maken zich zorgen over de staat van twee reactoren van de kerncentrale Fukushima Dai'ichi. Dat meldt het Internationaal AtoomEnergie Agentschap (IAEA). Een bassin met daarin nucleair afval van de reactoren 3 en 4 zou in slechte staat verkeren.De minister van Defensie heeft aangekondigd dat helikopters water op reactor 3 gaan gooien, en dat er vanaf de grond water gesproeid gaat worden op reactor 4, en mogelijk later ook op reactor 3. Daarvoor moet mogelijk wel eerst wat puin worden weggehaald, dat er bij de explosie van 14 maart is terecht gekomen.16:27 uur:De nucleaire ramp in Japan kan de opwarming van de aarde stimuleren, schrijft Reuters. Als China, het land dat nu nog de grootste CO2-uitstoot ter wereld heeft, haar ambitieuze bouwplannen voor kerncentrales staakt, kan dat wereldwijd effect hebben op het broeikaseffect. Het land moet dan weer meer gebruik gaan maken van kolencentrales en natuurlijk gas. Verschillende landen, zoals Duitsland, overwegen hun kerncentraleprogramma's (gedeeltelijk) stop te zetten naar aanleiding van de ramp in Japan.16:15 uur:De Verenigde Staten hebben Japan voorzien van een aantal hogedrukpompen die zullen worden ingezet bij de koeling van oververhitte reactoren bij de kerncentrale Fukushima I. Dat hebben de Amerikaanse strijdkrachten bekendgemaakt.16:11 uur:De burgemeester van Ishinomaki, een plaats in het noordoosten van Japan, verwacht dat het aantal vemisten in zijn gemeente zal oplopen tot 10.000. Dat heeft hij tegen persbureau Kyodo gezegd.16:07 uur:Een medewerker van de Universiteit in Canterbury (Nieuw-Zeeland) heefteen interactieve kaart gemaaktwaarop de aardbeving en alle naschokken in en rond Japan zijn te zien. Eerder maakte hij al zo'n kaart van deaardbeving bij Christchurchin Nieuw-Zeeland. (via the Guardian)16:01 uur:De twee opvolgers van de wereldberoemde panda Ling Ling worden nog niet aan het publiek getoond. De dierentuin in Tokio waar de dieren zijn ondergebracht, heeft dat besloten naar aanleiding van de aardbeving van vrijdag.15:50 uur:Vier medewerkers en vier speurhonden van de stichting Signi Speurhonden zijn woensdagmiddag vanaf Schiphol vertrokken naar Japan, om daar mee te werken aan het zoeken naar slachtoffers van de aardbeving en tsunami, meldt het ANP.\u00a0 Het speurteam blijft tien dagen in Japan. Hetzelfde team kwam ook in actie na de aardbeving in Ha\u00efti. De speurhonden vonden in die tijd voornamelijk overledenen.15:46 uur:In de Verenigde Staten en Canada worden flink wat meer jodiumpillen verkocht, ondanks het feit dat gezondheidsexperts hebben aangegeven dat dat niet nodig is. Dat schrijft the Guardian. Jodium kan de schadelijke effecten van radioactieve straling verkleinen. Maar het is alleen bruikbaar voor mensen die vlakbij de straling wonen. Bovendien kan het gebruik van jodiumpillen\u00a0 bijwerkingen veroorzaken.15.40 uur:De KLM laat weten vandaag weer op Tokio te vliegen. De vlucht die om drie uur vanaf Schiphol is vertrokken, doet zowel Tokio als Osaka aan. Gisteren leidde de luchtvaartmaatschappij nog een vlucht om, vanwege mogelijk stralingsgevaar. Vanwege veranderde weersomstandigheden is dat vandaag niet nodig. Er is geen aanleiding om terugkerende toestellen te onderzoeken op radioactiviteit, aldus de KLM.15.33 uur:Turkije gaat door met de bouw van zijn eerste kerncentrale. De Turkse regering wordt niet op andere gedachten gebracht door de enorme schade die een aardbeving en een tsunami van vrijdag in de afgelopen dagen hebben veroorzaakt in de Japanse kerncentrale Fukushima I. Dat heeft de Turkse premier Erdogan benadrukt tijdens een bezoek aan Moskou. Turkije ligt in een regio waar krachtige aardbevingen voorkomen. Volgens Erdogan duurt het niet lang meer  voordat er samen met Rusland wordt begonnen met bouw van een kerncentrale in Akkuyu aan de Middellandse Zeekust.15:29 uur:De Russische president Medvedev zegt dat kernenergie veilig is, zolang die wordt geleverd door centrales die op de goede plek staan en die worden beheerd door de juiste mensen.15.26 uur:De wederopbouw van het door de zeebeving en tsunami getroffen noordoosten van Japan zal jaren duren, al is het nog maar de vraag of Japan de wederopbouw kan betalen. Dat zeggen deskundigen tegenover persbureau AP.Zij verwachten dat de kosten van de wederopbouw hoger uitvallen dan die van na de aardbeving in Kobe in 1995. Volgens de Amerikaanse financi\u00eble instelling Standard & Poor's liep de schade toen op tot zo'n 114 miljard euro. De eerste schattingen van de huidige verliezen voor verzekeraars lopen op tot 43 miljard euro. De daadwerkelijke kosten van de ramp liggen waarschijnlijk een stuk hoger.15.15 uur:Een verslaggever van de BBC meldt dat het relatief rustig is in Tokio. De autoriteiten vrezen dat massale paniek in de Japanse hoofdstad voor meer problemen zal zorgen dan een mogelijke atoomwolk. Vooralsnog lijkt dat dus niet aan de orde.15.11 uur:The Guardian heeft eengroeiende verzamelingvan satellietfotos van de Japanse kust, voor en na de verwoestende tsunami.15.01 uur:De nucleaire crisis in Japan ontwikkelt zich volgens het 'worst case scenario'. Dat heeft Sergei Kiriyenko, het hoofd van het Russische Federaal Agentschap voor Kernenergie, vandaag gezegd. De crisis heeft hoogstwaarschijnlijk een negatieve invloed op de ontwikkeling van kerncentrales in Rusland, aldus Kiriyenko.14.54 uur:Een voor de aardbeving geplande bijeenkomst van de ministers van Buitenlandse Zaken van Japan, China en Zuid-Korea gaat aanstaande zaterdag gewoon door. De ministers komen bijeen in Kyoto om te spreken over de relaties tussen de drie landen. 'Natuurlijk hebben de gevolgen van de aardbeving nu proriteit, maar deze bijeenkomst is te belangrijk om af te gelasten,' aldus een woordvoerder van het Japanse ministerie van Buitenlandse Zaken tegenover persbureau Reuters.14.41 uur:Het Europees Parlement heeft een minuut stilte in acht genomen voor de slachtoffers van de aardbeving in Japan. Voorzitter Jerzy Buzek sprak namens het Europees Parlement zijn condoleances uit voor de families van de slachtoffers en de gehele Japanse natie.14.27 uur:Voor iedereen die zich er zorgen om maakte. De beslissing over het eventueel uitstellen van het WK kunstschaatsen in Japan wordt waarschijnlijk vrijdag of maandag genomen.14.10 uur:Leeshiereen uitgebreider stuk over het eerdere Wikileaks-bericht dat Japan al eerder werd gewaarschuwd voor de centrales.14.05 uur:De tsunami van afgelopen vrijdag heeft in Nieuw-Zeeland voor golven tot 86 centimeter gezorgd. Over de hele kust werden uitlopers van de tsunami gemeten.14.03 uur:China stelt besluiten over nieuw te bouwen kerncentrales voorlopig uit. Dat meldt Reuters. Op dit moment worden in China 28 kernreactoren gebouwd. Dat is veertig procent van het totaal aantal reactoren dat wereldwijd in aanbouw is.14.00 uur:CNN meldt dat ernstige schade aan reactor 3 in de Fukushima-centrale niet waarschijnlijk is. Het vat zou nog grotendeels intact zijn. Dat heeft woordvoerder Edano vandaag gezegd.13.51 uur:De Japanse keizer Akihito en zijn vrouw laten dagelijks twee uur lang de stroom afsluiten in hun paleis. Zij doen dat uit uit solidariteit met hun volk, dat als gevolg van de zware aardbeving van vorige week en de daarop volgende nucleaire crisis kampt met een tekort aan elektriciteit.Dat berichtte het persbureau Kyodo woensdag op gezag van het keizerlijk paleis.13.48 uur:De Britse premier David Cameron verwacht dat kernernergie belangrijk zal blijven voor zijn land. 'Natuurlijk moeten we wel lessen trekken uit Japan.'13.45 uur:Het kantoor van premier Kan heeft een engelstalig twitteraccount geopend. Hetaccountis bedoeld om informatie te verschaffen over de ramp in Japan. Binnen een half uur worden deze tweets overigens al door meer dan 2300 mensen gevolgd.13.43 uur:Premier Naoto Kan lag tot vorige week zwaar onder vuur in Japan. Deze crisis lijkt goed voor zijn leidersschap. Lees zijnprofiel.13.39 uur:Bekijk onzefotospecialover Japanners die op straling worden gecontroleerd.13.36 uur:Ongeveer 175 mensen doen woensdagmiddag mee aan een stille tocht in Middelburg uit protest tegen kernenergie. Op de demonstratie zijn twee keer zoveel mensen afgekomen als verwacht, meldt een woordvoerder van een van de organisators van de tocht, comit\u00e9 Borssele II, Nee.13.30 uur:The Guardian heeftuitgerekendhoelang werknemers in sommige delen van de Fukushima-centrale mogen verblijven. De maximale blootstelling is 250 millisieverts. Met op sommige plekken een straling van 400 millisierverts per uur, komt dit neer op circa 35 minuten.13.27 uur:Persbureau AFP meldt dat de Japanse politie is gevraagd waterkanonnen naar de Fukushima-centrale te sturen. Hiermee kan de centrale onder water worden gezet.13.16 uur:Waarom reactor nummer 3 zo belangrijk is. Dit is de enige reactor die op plutonium draait. De andere worden gevoed door uranium. Plutonium is veel gevaarlijker dan uranium.De focus van de reddingsoperatie ligt dan ook op deze reactor.13.08:Reuters meldt nog maar eens dat de totale economische schade van de ramp in Japan tussen de 120 en 200 miljard dollar kan liggen. Dat zal uiteraard grote negatieve gevolgen voor de economie hebben. Echter, zodra de wederopbouw in volle gang is, zorgt dit ook voor veel bedrijvigheid en dus kansen voor bijvoorbeeld bouwbedrijven.13.01 uur:Kyodonews heeft een handig overzicht waarop staat wat er in welke reactor speelt. Lees jehierin.12.56 uur:China schiet Japan te hulp. Het land doneert 10.000 ton aan diesel en 10.000 ton aan bezine. Ook heeft China laten weten op andere manieren te willen helpen. Eerder werd al geld gedoneerd.12.52 uur:'Zelfs binnen een cirkel van dertig kilometer van de Fukushima-centrale is het veilig', aldus de woordvoerder van de Japanse regering. Er is geen direct stralingsgevaar. Wel roept hij iedereen in het gebied op binnen te blijven. Behalve de mensen die anderen moeten bevoorraden.12:50 uur:Bureaucratie ten top. De BBC heeft eenverhaaldat een groep reddingswerkers uit Groot-Brittanni\u00eb Japan moest verlaten, omdat de Britse ambassade in Tokio de benodigde papieren niet kon verzorgen.12:30 uur:Ook zakenlui en expats willen zo snel mogelijk weg uit Tokio. Er is een ware run ontstaan op het huren van priv\u00e9jets, zo bevestigt deze directeur van een priv\u00e9jetbedrijf: 'Prijs speelde geen rol, die steeg in korte tijd met 26 procent naar meer dan 160.000 dollar'.12.11 uur:Het offici\u00eble dodental van de ramp in Japan is bijgesteld naar 4.164. Dit zijn de stoffelijke overschotten die zijn geborgen of getraceerd. Verwacht wordt dat dit nog flink zal oplopen. Er zijn zeker 8000 vermisten.12.08 uur:Zeker 850.000 huishoudens in het noordoosten van Japan zitten zonder elektriciteit. Nog dagelijks worden er stevige naschokken geregistreerd.Volgens persbureau Reuters staat Japan voor de grootste herstelwerkzaamheden aan zijn infrastructuur (wegen, spoorwegen, havens, energienetwerk) sinds de Tweede Wereldoorlog.Tienduizenden mensen zijn nog altijd zoek. Het Rode Kruis probeert te reddingswerkzaamheden voort te zetten, ondanks de sneeuw, het vuile zeewater en de stank van de stoffelijke overschotten.12.06 uur:Frankrijk wil dus over de consequenties van de nucleaire ramp in Japan praten. Vergeet niet dat het land zelf een grootmacht op kerncentrale-gebied is. Ongeveer 75 procent van de in het land geproduceerde energie is afkomstig van deze centrales.12.00 uur:CNNmeldtdat er radioactief water is gevonden op 80 kilometer afstand van de Fukushima-centrale. Volgens woordvoerders van de overheid zijn de gevonden concentraties cesium en iodine afkomstig van de centrale, maar zouden ze geen gevaar voor de gezondheid vormen.11.58 uur:Waarom zou je boorzuur gebruiken om kerncentrales te blussen? Leeshierde uitleg.11.50 uur:Persbureau AFP meldt dat nu ook China de eigen kerncentrales gaat onderzoeken.11.43 uur:VolgensJiji Presshebben al bijna 5.000 Japanse reservisten gehoor gegeven aan de vandaag gedane oproep mee te helpen met de hulpverlening in het rampgebied. Japan heeft bijna 50.000 reservisten.11.41 uur:Op 21 maart zou de dierentuin van Tokio twee reuzenpanda's aan het publiek presenteren. Dat is uitgesteld.11.37 uur:De Franse president Sarkozy wil een speciale vergadering van de G20 om te praten over de gevolgen van de ramp in Japan voor de energievoorziening. Ook moet er volgens Frankrijk gesproken worden de financi\u00ebn  van Japan.11.36 uur:Volgens het Rode Kruis is Tokio momenteel veilig voor buitenlanders. Wel denkt de organisatie dat Japan financi\u00eble hulp nodig heeft van het buitenland.11.31 uur:The New York Times heeft een zeer interessantverhaalover de 50 werknemers die aan het werk zijn in de Fukushima-centrale. In het donker en in beschermende pakken riskeren ze hun leven.11.29 uur:Met financi\u00eble hulp van Rusland bouwt Wit-Rusland een nieuwe kerncentrale. Dat meldde het Russische persbureau Interfax woensdag. De regering van de Russische premier Vladimir Poetin investeert ruim 4,3 miljard euro in de bouw van de nieuwe kerncentrale in Wit-Rusland.11.18 uur:In een straal van twintig kilometer rondom de Fukushima-centrale is iedereen ge\u00ebvacueerd. In een straal van twintig tot dertig kilometer worden mensen nog steeds geadviseerd binnen te blijven.11.16 uur:Volgens woordvoerder Edana van de Japanse regering is de straling rondom de Fukushima-centrale momenteel stabiel. Het niveau bedraagt ongeveer 1,5 millisievert.11.12 uur:Spanje onderzoekt of de veiligheidsmaatregelen voor de zes kerncentrales in het land voldoende zijn. De Spaanse regering maakte dat woensdag bekend. De maatregel houdt verband met de nucleaire crisis in Japan.11.10 uur:Vergeet niet dat de gevolgen van de aardbeving en de daarop volgende tsunami voor veel mensen tot nu toe groter zijn. Nog zeker 100.000 mensen worden opgevangen in 500 opvangkampen. Het dodental stijgt nog dagelijks. Er zijn nog meer dan 12.000 vermisten.11.00 uur:Volgens Reuters wordt er nu ook water in reactor 5 en 6 gepompt. Dat heeft een woordvoerder van de kerncentrale gezegd.10.56 uur:Nog even teruglezen wat de keizer allemaal zei tegen het Japanse volk tijdens zijn televisietoespraak, die overigens niet live was. Dat kanhier.10.45 uur:Volgens zender NHK was het inderdaad vanwege te hoge straling dat de helikopters bij de reactor zijn teruggetrokken. Het was de bedoeling dat een aantal transporthelikopters grote hoeveelheden water over de beschadigde reactoren zou gooien in een poging deze te koelen.10.25 uur:De aardbeving blijft ook economisch verwoestend.\u00a0 Autofabrikant Toyota houdt haar twaalf assemblagefabrieken in Japan voorlopig gesloten.10.24 uur:Er worden nu plannen gemaakt om reactor nummer 4 vanaf de grond met water te injecteren. Hoe dit precies zal gaan, is nog niet duidelijk.10.12 uur:Voor iedereen die geen kernfysicus is. Hoe wordt straling eigenlijk gemeten? Lees hethier.10.05 uur:Volgens een woordvoerder van de Japanse overheid vormen de stralingsniveaus in het gebied rondom Fukushima geen direct gevaar voor de gezondheid.10.02 uur:Het koelen van reactor 3 door middel van helikopters is gestopt meldt de Japanse televisiezender NHK. Het is nog niet duidelijk of dit vanwege het stralingsgevaar is.9.53 uur:The Telegraphschrijftdat het Internationaal Atoomagentschap Japan twee jaar geleden al waarschuwde over de kerncentrales en het risico bij aardbevingen. Dat staat in geheime documenten onthuld door WikiLeaks.9.51 uur:De eigenaar van Fukushima geeft nu de hoogste prioriteit aan reactor nummer 3, omdat hier de hoogste stralingswaarden worden gemeten. Reactor nummer 4 komt op de tweede plaats, volgens Tokio Electric Power Co. is de situatie daar ook niet goed. Eerder vandaag woedde daar een brand.9.49 uur:Volgens de Wereld Gezondheidsorganisatie is er geen sprake van wijdverbreide straling in de rest van de wereld. Ook is er volgens de WHO geen nucleaire wolk op weg naar het Aziatische vasteland.9.47 uur:Men verwacht dat de wind oostelijk zal blijven waaien. Goed nieuws voor Japan dus. Wel blijft het ijzig koud, wat de hulpverlening bemoeilijkt.9.40 uur:De straling rondom de Fukushima was vanmorgen 10 millisievert per uur. Dat meldt de BBC. Dat is bijzonder hoog, omdat de maximale toegestane blootstelling voor een werknemer van een kerncentrale 20 millisievert per jaar is.9.38 uur:Hoewel de werknemers van Fukushima nu weer in de centrale mogen, blijft er stralingsgevaar voor hen. Vooral in reactor nummer 4 lijkt dit nu het geval te zijn. De zender NHK meldt dat werknemers daar niet overal kunnen komen.9.34 uur: Even een samenvatting. Bij de Japanse kerncentrale Fukushima 1 lijkt de situatie penibel. Uit zeker twee reactoren stijgt stoom of witte rook op, wat vermoedelijk duidt op brand. Het hoge stralingsniveau rond het complex maakt hulpverleners het werken bijna onmogelijk.De situatie in de reactoren 3 en 4 verslechterde dinsdagavond als gevolg van een explosie, die brand veroorzaakte. Het is nog onduidelijk of het vuur inmiddels is gedoofd. In de reactoren 1 en 2 lijkt de situatie onder controle nu zeewater is gebruikt om te koelen. De precieze schade is evenwel moeilijk vast te stellen. De Japanse autoriteiten vrezen dat de brand in reactor 3 het beschermende omhulsel dat straling en radioactieve stoffen moet tegenhouden, heeft beschadigd. Mogelijk kan radioactief materiaal zich daardoor buiten de reactor verspreiden.9.26 uur:Het lijkt een paardenmiddel, maar toch wordt het ingezet. Helikopters die watergordijnen produceren om de centrales van Fukushima te koelen, zijn nu in de lucht. De helikopters mogen niet lang in de buurt van Fukushima blijven, vanwege stralingsgevaar.9.24 uur: Leeshierwat er tot nu toe vandaag is gebeurd.",
      "time": "16 maart 2011, 09:26",
      "timeofday": "09:26",
      "title": "De dreigende kernramp in Japan vandaag van minuut tot minuut ",
      "year": 2011
    },
    {
      "category": "Politiek",
      "count": 69,
      "day": 22,
      "href": "http://www.volkskrant.nl/politiek/de-beschouwingen-van-inhoudelijk-debat-tot-doe-eens-normaal-man~a2923585/",
      "month": 9,
      "text": "22.40 uur:De Kamerleden gaan naar de bar in Nieuwspoort, wij sluiten dit liveblog af.22.38 uur:De belangrijkste motie die werd aangenomen ging dus over ontwikkelingssamenwerking. Met steun van het CDA sprak de Kamer uit dat het wenst dat het kabinet deze gehele kabinetsperiode vasthoudt aan een budget van 0,7 procent van het nationaal inkomen voor ontwikkelingssamenwerking.Ook premier Rutte kon zich vinden in deze motie. Volgens hem was dit namelijk al 'staand beleid'.22.32 uur:Daarmee zijn alle stemmingen geweest, en zijn de Algemene Beschouwingen afgelopen. Het kabinet schudt de handen van de parlementari\u00ebrs.Het waren Beschouwingen met veel en lange diepgaande debatten. Zeker vandaag werd urenlang diep ingegaan op zaken als het pgb, op Griekenland en de euro, op onderwijs, op sociale werkplaatsen, op de wajong. Echt overtuigen deden de oppositiepartijen en het kabinet elkaar niet, ze bleven allemaal bij hun eigen idee\u00ebn. Maar er werd duidelijk geargumenteerd, en Rutte verdedigde het kabinetsbeleid met verve.Toch blijven de meestbesproken momenten de momenten waarbij het om de vorm ging. Om de toon van het debat. De opmerkingen van Wilders waren opnieuw de meest besproken. En zo trok hij wederom een hoofdrol naar zich toe.22.31 uur:Verreweg de meeste moties worden door meerdere oppositiepartijen gesteund, maar halen het zoals verwacht niet.22.31 uur:En ook een motie van Van der Staaij haalt het.22.30 uur:En nog een motie wordt aangenomen. Van Sap en Slob over de hoogte van de ontwikkelingssamenwerking. Dat was een van de moties waar ook Rutte zich in kon vinden.22.28 uur:Er wordt een motie aangenomen. Van Van Haersma Buma. Hij wil een 'kennisdeal' en plannen horen hoe toptalent voor de arbeidsmarkt naar Nederland te trekken. Niet verrassend een motie van een regeringspartij.22.26 uur: Het is duidelijk dat iedereen blij is dat de Beschouwingen er bijna opzitten. De sfeer is lacherig.22.24 uur:Er wordt nog een aantal moties aangehouden. En de heer Slob komt met een stemverklaring.22.23 uur:De vergadering wordt namelijk nu heropend. Van Haersma Buma bij de microfoon. 'Ik wil graag een spoeddebat aanvragen... O nee, ik ben in de war..'Gelach in de Kamer.22.22 uur:De Kamer stroomt weer vol, de vergadering zal spoedig worden heropend.22.12 uur:De conclusie van PvdA-Kamerlid na twee dagen van Algemene Beschouwingen: 'Politieke Beschouwingen 2011 afgelopen. Eindconclusie: de inhoud onbevredigend, de vorm beschamend. #slechtvoordepolitiek #werkaandewinkel'21.58 uur:De vergadering is weer geschorst. Om 22.20 uur gaan de politice weer verder met het stemmen over de moties. Daarmee worden deze Algemene Beschouwingen zeker geen nachtwerk. Dat is wel eens anders geweest.21.57 uur:Voor zijn laatste woorden, waarin hij zegt dat er ondanks de meningsverschillen samengewerkt moet worden tussen de verschillende partijen van 'ons mooie land' krijgt Rutte een bescheiden geroffel op de bankjes.21.55 uur:In zijn slotwoord herhaalt Rutte zijn woorden dat de kracht van Nederland zit in de 16 miljoen mensen die hier wonen.21.53 uur:Als laatste herroept hij zijn afraadadvies van de laatste motie van Thieme. Hij adviseert nu deze aan te houden tot de begrotingsbehandeling van staatssecretaris Bleker.21.51 uur:Rutte is alle moties langsgelopen. Uiteindelijk kan hij zich in slechts 3 van de 28 ingediende moties vinden.21.48 uur:Rutte kan zich weer vinden in een motie. Ditmaal die van Van der Staaij. Dat leek al een opzetje, want die werd al gesteund door Blok en Van Haersma Buma.21.46 uur:Slob gaat de discussie aan met Rutte over de studentenschulden. Volgens Slob lenen studenten bij om bijvoorbeeld met Kerst op reis kunnen. Dat moet volgens Slob niet kunnen, er moet geleend worden voor de studie, voor niets anders.Volgens Rutte is er genoeg aandacht voor de gevaren van lenen bij studenten.21.42 uur:Rutte heeft er plezier in. 'Motie 17', roept hij, 'die van Sap/Slob!', en hij moet grinniken. Staand beleid, meent Rutte, dus hij raadt hem aan.21.38 uur:Ook wil Rutte geen verplichte zonnecellen op de dagen van de rijksgebouwen. 'Wel sympathiek', vindt Rutte de motie.Verbeet verrast Rutte met de mededeling dat er op het Kamergebouw al veel zonnecellen liggen. 'Maar niet op het Torentje', zegt Verbeet. 'Touch\u00e9', vindt Rutte.Maar Donner fluistert in dat het al wel eens staand beleid zou kunnen zijn. Er komt een brief naar de Kamer. De motie wordt aangehouden.21.34 uur:Ook de motie van Pechtold, over onderzoek naar extra investeringen in het onderwijs tot 2020 om in de top-5 van kenniseconomie\u00ebn, kan voorlopig niet op de goedkeurig van Rutte rekenen.21.31 uur:Het gaat nu over alle moties per nummer. Alleen motie 10, van Van Haersma Buma, wordt tot nu toe aangeraden. Die gaat over extra stages en werkplekken voor voor mensen met 'afstand tot de arbeidsmarkt'.21.26 uur:Nog een verzoek tot aanhouding van een motie van Van Haersma Buma. Er komt een brief van Donner naar aanleiding van het bestuursakkoord dat ingaat op het verzoek van Van Haersma Buma.21.24 uur:Van Haersma Buma en Roemer geven gehoor aan het verzoek van de premier.21.23 uur:Hij raadt de eerste vier moties van Job Cohen af. Hij verzoekt tot het aanhouden van moties 5 en 11. Volgens hem zijn er nu al gesprekken gaande over deze onderwerpen en hij raadt aan het potje even te laten koken.21.21 uur:Rutte gaat nu de moties af. Hij raadt af om de pgb-bezuinigingen met een jaar uit te stellen, zoals de motie wil.21.19 uur:Mark Rutte maakt zijn excuses bij Emile Roemer. 'Ik heb de SP onrecht aangedaan.' Rutte doelt op de opmerking dat de SP nooit met oplossingen kwam voor de zorgkosten. Rutte erkent dat dat niet waar is. Roemer waardeert dit gebaar van Rutte zeer.21.18 uur:Rutte merkt bij Van Haersma Buma, Blok en Wilders de politieke wil om iets van deze gedoogconstructie te maken. 'En dat is belangrijk gezien het prikkelende einde van het vorige debat.'21.17 uur:De Beschouwingen gaan weer beginnen. In de pauze kletste Mark Rutte even met VVD-fractievoorzitter Stef Blok. We kunnen helaas niet horen waar ze het over hebben.21.08 uur:Nog even de volledige 'doe eens normaal mannen-quote' van Wilders uit de tweede termijn:'En dan valt nu het hele politieke establishment over mij heen als ik  iemand een bedrijfspoedel noem. Ik zeg ook nu met opgeheven hoofd tegen  Roemer, Cohen en Pechtold, de meters-met-twee-maten, de schijnheiligen  van de linkse kerk: doe eens normaal, mannen.'20.54 uur:Het was een zeer snelle tweede termijn van de Kamer. Er werd bijna niet ge\u00efnterrumpeerd, en veel sprekers gebruikten niet eens de volledige spreektijd. De partijen zullen zich nu beraden op welke moties ze straks, in de derde termijn, zullen ondersteunen.Mark Rutte bereidt nu nog even zijn antwoord voor. Maar echt in de problemen is hij niet, en zal hij ook niet komen. Geen enkele partij heeft een motie van afkeuring of wantrouwen ingediend. Het bleef bij waarschuwingen dat de Kamer het kabinet zeer kritisch zal blijven volgen. Dat is niets nieuws; dat is immers de taak van de Tweede Kamer.20.50 uur:Daarmee zit de tweede termijn van de Kamer er alweer op. Om 21.15 uur gaat de Kamer verder met de tweede termijn van Mark Rutte.20.50 uur:Haar laatste motie: 'De kamer verzoekt het kabinet een einde te maken aan het stapelen van dieren.'20.49 uur:Haar tijd is eigenlijk op, maar Thieme heeft nog twee moties. Verbeet strijkt met de hand over haar hart en mag door.20.48 uur:En Thieme wil de doorstart van Helianthos, de zonnecelfabriek die moest sluiten.20.47 uur:Ook wil ze uitstel van de verkoop van natuurgebieden totdat onafhankelijk onderzoek heeft aangetoond dat er geen milieuschade zal zijn ten gevolge van de verkoop.20.46 uur:Ook Thieme komt met moties. Ze wil binnen drie maanden voorstellen om de milieuschadelijke subsidies af te schaffen.20.44 uur:Ze noemt de beurskoersen. 'Niet dat mij de casino's van het grote geld mij bovenmatig boeien, maar misschien krijg ik zo de aandacht van de premier.'20.43 uur:Nu als laatste uit de Kamer Marianne Thieme. Zij hekelt - zoals verwacht - de geringe aandacht voor natuur en milieu in de bijdrages van Rutte.20.40 uur:Hij heeft nog \u00e9\u00e9n motie. Over maatschappelijke organisatie voor wie subsidies en de regeldruk moeten worden hervormd.20.39 uur:Van der Staaij debatteert zoals altijd keurig, met historische verwijzingen en keurige grapjes. Nu vertelt hij waar de uitspraak: 'ze dronken een glas, ze deden een plas, en alles bleef zoals het was' vandaan kwam. Die komen uit begin 18de eeuw toen een vergadering maanden duurde en er nog weinig werd bereikt, aldus Van der Staaij.'Dan zijn wij nog ver gekomen in twee dagen', aldus de SGP'er.20.37 uur:Nu Van der Staaij. Hij zegt het over het taalgebruik. 'We moeten willen dat kinderen naar het debat kunnen kijken. Als dat niet het geval is, dan moeten we ons afvragen of we goed bezig zijn.'20.35 uur: 'Een kleine vlam kan een bosbrand veroorzaken', zegt Slob. Daarmee refereert Slob aan de discussie in de Kamer over het taalgebruik.20.34 uur:Nog een motie van Slob. Ditmaal over kinderbijslag en kindgebonden budget. Hij wil de bezuinigingen op deze twee zaken ongedaan maken.20.32 uur:Pieter Omtzigt (CDA) twittert ondertussen vinnig: 'Groenlinks, eerste motie, dus belangrijkste punt: zet zonnepanelen op publieke gebouwen. Ieder heeft zijn eigen prioriteiten.'20.30 uur:Hij begint bijna direct met een motie. Ditmaal over schulden bij studenten. Hij wil de schuldenproblematiek onder studenten in kaart hebben gebracht, en maatregelen om die terug te dringen als dat nodig blijkt te zijn.20.29 uur:Nu is Slob (ChristenUnie) aan de beurt.20.28 uur:En nog een motie die de economische zelfstandigheid van vrouwen moet bevorderen.20.26 uur:Tweede motie: er moet minimaal 0,7 procent van het BBP aan ontwikkelingssamenwerking worden uitgegeven.20.25 uur:Nu de moties van Sap. De eerste: ze wil zonnepanelen op de daken van de rijksgebouwen.20.24 uur:'Hoe lang gaat de minister-president de schofferingen aan zijn adres nog wegwuiven?', vraagt Sap zich af in haar reactie op de woorden van Wilders.Ze refereert aan de brief van Ab Klink, vorig jaar. Ze zegt dat de waarschuwingen uit deze brief nu zijn uitgekomen.20.23 uur:Sap wil de politieke slagkracht van de Europese Unie versterken, maar ook de democratische controle ervan.20.22 uur:Volgens Sap zijn de echte hervormingen bij Rutte taboe. De cruciale hervormingen ontbreken op het lijstje van de premier, zegt Sap.20.21 uur:Jolande Sap is aan de beurt.20.20 uur:Volgens Wilders vaart het schip van Mark Rutte over woelige baren de golven tegemoet. 'Terwijl Jolande Sap op het strand wat met een stekker zit te klungelen.'20.19 uur:Als er extra bezuinigingen moeten komen, dan wordt dat 'een bikkelhard gevecht'.20.18 uur:Hij dient een motie in waarin hij om een referendum vraagt over steun aan Griekenland. Daar zal hij niet voldoende steun voor krijgen.20.10 uur:Wilders gaat uitgebreid in op wat hij de selectieve verontwaardiging noemt. 'De linkse kerk slaagt er niet in de PVV met argumenten te bestrijden.' Hij vraagt aan Roemer waar hij was toen Marijnissen een minister een 'flapdrol' noemde of 'effe dimmen' zei. Of bij een demonstratie waar SP-Kamerleden aanwezig waren en 'Hamas, Hamas, joden aan het gas werd geroepen. 'Hij zat waarschijnlijk met zijn mao\u00efstische vuistjes in zijn oren.Ook pakt hij de PvdA aan. Kok noemde Balkenende een schoothondje, waarom mag dat wel en mag hij niet Cohen een bedrijfspoedel noemen. En ook Pechtold is 'schijnheilig', vindt Wilders.'Dus ik zeg met opgeheven hoofd tegen die schijnheiligen van de linkse kerk: Mannen, doe eens normaal'.20.09 uur:Nu is Wilders aan de beurt. Hij begint over de toon van het debat.20.08 uur:En een typische D66-motie, zo zegt Pechtold zelf. Hij wil een onderzoek naar welke investeringen nodig zijn om in 2020 tot de top-5-onderwijslanden te behoren.20.07 uur:Nog een motie: hij wil - naar Amerikaans voorbeeld - de hoeveelheid 'groene banen' in kaart hebben gebracht.20.06 uur:Hij dient een motie over de verhoging van de griffierechten. Hij roept op tot een overzicht van de alternatieven en een motivatie waarom die niet zijn gekozen.20.05 uur:Hij gaat nog even door. Hij wil werkstraffen in plaats van strenger straffen, hij wil meer voorlichting over homoseksualiteit op scholen.20.03 uur:Pechtold noemt een heel aantal zaken op waarop hij extra zal leggen, en het kabinet het vuur aan de schenen zal blijven leggen.De natuur, asielbeleid, griffierechten, een randstad-provincie.20.02 uur:Pechtold kondigt aan verder te zullen bouwen aan het verhaal over de importantie van Europa voor Nederland. Hij fulmineert nogmaals tegen het gesloten pensioenakkoord.20.01 uur:De reputatie van Nederland loopt gevaar, zegt Pechtold. 'En dat heeft alles te maken met de situatie van de Nederlandse politiek.'19.59 uur:Volgens Pechtold zit de gedoogconstructie in een spagaat, die door de uitspraken van Wilders nog duidelijker is geworden. En hij verwijt Rutte dat hij zich omlaag liet trekken.19.58 uur:Volgens Pechtold kijken de parlementari\u00ebrs te weinig naar buiten, terwijl mensen wel naar binnen kijken.19.57 uur:Nu Alexander Pechtold van D66.19.55 uur:Van Haersma Buma dient nu een motie in, samen met Blok, Wilders en Van der Staaij. Die zal het dus wel redden. Er moeten afspraken komen voor extra stages en werkplekken voor mensen 'met afstand tot de arbeidsmarkt'. Ofwel, mensen die al lang werkloos zijn en voor wie het moeilijk is werk te vinden.19.54 uur:En nog een motie van de CDA-fractievoorzitter. Hij wil een 'kennisdeal' en plannen horen hoe toptalent voor de arbeidsmarkt naar Nederland te trekken.19.52 uur:Van Haersma Buma dient wel een motie in. Hij wil dat het huisvestingsbudget voor scholen direct aan de scholen wordt toebedeeld en niet aan de gemeenten.19.51 uur:Van Haersma Buma zegt 'nadrukkelijk' in de richting van de minister-president dat hij hoopt dat het volgend jaar in de Miljoenennota niet alleen over de economie, maar ook over de verantwoordelijkheid van de samenleving.19.50 uur:'De echte wedstrijd moeten we in Europa spelen', aldus de CDA-fractievoorzitter.Hij spreekt zijn volle steun uit voor de reactie van Rutte op de woorden van Wilders eerder in het debat.19.49 uur:Het tijdslampje loopt niet bij Van Haersma Buma. 'Gaat u rustig zitten', grapt hij.19.48 uur:Roemer is klaar, nu Sybrand van Haersma Buma van het CDA.19.46 uur:Ook wil de SP -\u00a0 in een nieuwe motie - dat het kabinet afziet van de verhoging van de eigen bijdrage in de tweedelijns geestelijke gezondheidszorg.19.45 uur:Roemer komt nog even terug op een opmerking van Rutte vanmiddag. Rutte zei toen dat hij geen tegenvoorstellen van de SP had gezien over de zorg. Roemer vindt die opmerking 'beschamend', 'zeker voor Agnes Kant' die achterin de zaal zat.19.44 uur:Nog een motie. Het kabinet moet bij eventuele nieuwe bezuinigingen afzien van nieuwe bezuinigingen op zorg en het sociale vangnet.En nog \u00e9\u00e9n: het kabinet zou moeten afzien van de verhoging van griffierecht.19.43 uur:De motie van Roemer. Hij wil dat een plan 'zodat een substantieel aantal mensen met een beperking aan de slag kunnen.'19.41 uur:'In een samenleving moet je zorg niet kopen, maar zorg kunnen bieden', aldus Roemer. Hij vertelt het verhaal van de SP, en haalt Thatcher aan, die zei dat de samenleving helemaal niet bestond. In die uitspraak herkent Roemer het kabinet.19.40 uur:Roemer vindt dat Rutte een 'blinde vlek' heeft voor het samen leven. 'Ik verwijt de premier dat hij het onmogelijke vraagt van mensen. Mensen worden dit kabinet in de steek gelaten.'19.39 uur:Hij wil \u00e9\u00e9n ding zeggen over de kwestie-Wilders. 'De politiek zet de toon en bepaalt de norm. Wat we de afgelopen twee dagen hebben gezien, is nou niet bepaald het juiste voorbeeld.'19.38 uur:Blok is alweer klaar. Nu Roemer. Die gaat wel moties indienen, zo meldt hij alvast.19.37 uur:Stef Blok gaat geen moties in te dienen, want het kabinet handelt op de 'juiste wijze'.19.36 uur:Over Wilders: 'Wilders kiest voor een andere stijl dan de PVV'.'Ik wil tegen de Kamer zeggen: we moeten ons zelf niet laten provoceren. We moeten ons concetreren op de inhoud.'19.35 uur:Nu is Stef Blok, fractievoorzitter van de VVD, aan het woord. Volgens hem is er op veel punten op 'een fatsoenlijke manier' gedebatteerd.19.34 uur:De eurocrisis vergt 'leiderschap en daadkracht' maar Cohen ziet 'verdeeldheid en geblunder'. Cohen verwacht snel terug te zijn in de Kamer voor een debat met het kabinet. Maar hij dient dus geen motie van treurnis of afkeuring in.19.33 uur:Volgens Cohen is de Miljoenennota van het kabinet-Rutte 'geobsedeerd' door de bezuinigingen van 18 miljard.19.32 uur:Cohen gaat nog even door met nog een motie. Hij wil dat het kabinet 'het sluipenderwijs doorvoeren van de aantasting van het ontslagbescherming' onmiddellijk terugdraait.19.31 uur:In de derde wil de PvdA dat het kabinet afziet van de huishoudsinkomenstoets.19.30 uur:In de tweede roept de PvdA op de bezuinigingen op het pgb met een jaar uit te stellen, en mogelijk aan te passen. Deze motie wordt ondersteund door GroenLinks en de SP.19.28 uur:Cohen dient vier moties in. In de eerste roept de PvdA op om alle inkomensgevolgen van alle maatregelen op een rij te zetten, en zo nodig in te grijpen bij stapelmaatregelen. De motie wordt mede ingediend door de ChristenUnie en de SP.19.27 uur:Cohen zegt over veel maatregelen zeer bezorgd te zijn. De makkelijke manier van praten van Rutte hebben die niet weg kunnen nemen, zegt Cohen. 'Komend jaar zullen wij het kabinet keer op keer naar de Kamer halen.'19.25 uur:Cohen gaat in op de eurocrisis. Hij waarschuwt dat de steun van de PvdA niet vanzelfsprekend is. Als de partij niet tevreden is met de effectiviteit van de maatregelen, dan zal de PvdA nieuwe plannen niet langer steunen, valt op te maken uit de woorden van Cohen.19.23 uur:Job Cohen begint. Hij gaat er meteen fel in. 'De rode draad in dit debat is de lichtzinnigheid van de minister-president.' Hij onderschat de gevolgen van de woorden van Wilders, en hij onderschat de stapeling van maatregelen, aldus Cohen.'De coalitie wordt besmeurd door de grofheid van de PVV.'19.22 uur:De vergadering wordt opnieuw heropend. De sprekers hebben nu een derde van de spreektijd die ze gisteren hadden.19.20 uur:Verbeet heropent de vergadering, voor heel even, en schorst dan nog twee minuten langer. Het lijkt erop of vooral de PvdA nog even tijd wil.19.18 uur:Ook CDA-Kamerlid Pieter Omtzigt is er weer klaar voor. Hij twittert: 'Na korte fractievergadering, terug naar de vergaderzaal voor de (e)moties van de fractievoorzitters: wat zijn de kernpunten?'19.15 uur:De Kamerleden druppel de Tweede Kamer binnen, de Algemene Beschouwingen zullen zo worden hervat.19.14 uur:Het ANP heeft nog enkele opmerkelijke uitspraken uit het debat op een rij gezet. Komen ze.'Onbekende Brusselse buschauffeur spreekt mij aan over APB in NL en gehakketak tussen de heren Cohen en Wilders! Het moet niet gekker worden.' CDA'erWim van de Campvanuit Brussel over de aanvaring tussen PvdA-leider Job Cohen en Geert Wilders van gedoogpartij PVV.'Er is geen sprake van massamigratie. Hooguit massahysterie over migratie.'D66-leider Alexander Pechtold.'De koopzondag is al gesneuveld en nu sneuvelen zelfs spotjes over condoomgebruik. Ja, zo krijg je vanzelf grote gezinnen.'Pechtoldstoort zich aan de mate waarin het kabinet zou luisteren naar de SGP.'Het is heel erg jammer dat onder druk van preutsheid boodschappen die de doelgroep goed bedienen van de buis worden gehaald', opnieuwPechtolddie de spotjes over veilig vrijen weer vaker op tv wil.'Ik zal Stadstelevisie Wageningen vragen de spotjes ook om 17 uur uit te zenden', reageertRutteop de vraag van Pechtold, die in Wageningen woont en vraagt waarom het spotje over condoomgebruik alleen na 20 uur wordt uitgezonden.19.12 uur:Het zou heel goed nachtwerk kunnen worden in Den Haag.Lees hier waarom.19.05 uur:Over ongeveer tien minuten begint het parlement aan de tweede termijn van de Algemene Politieke Beschouwingen.19.04 uur:Het ANP meldt intussen dat de Friese Statenfractie van de PVV afstand neemt van de uitingen die Geert Wilders doet in de Tweede Kamer. Statenfractievoorzitter Jelle Hiemstra zei vanavond. 'Wij hebben hier in Friesland een heel andere toon', aldus Hiemstra. 'Ik veroordeel het niet, maar mijn stijl zou het niet zijn om iemand uit te maken voor schoothondje.'Volgens Hiemstra zijn er in Nederland wel andere dingen waar de mensen van wakker liggen dan de dingen die Wilders dezer dagen in de parlementsvergaderingen roept.18.28 uur:Nog eens lezen waar alle ophef nou om was?Lees hierde 'Doe eens normaal man'-dialoog tussen Wilders en Rutte terug.18.25 uur:1Vandaag onderzocht in hoeverre de PVV-achterban het nog eens is met de koers van de partij.83 procent van de PVV-stemmers vond de uitspraken van Wilders kunnen, 77 procent vond dat de fatsoensnorm niet was overschreden.Ruim een derde, 37 procent, vindt dat Wilders moet stoppen met de gedoogconstructie. Maar als er nog meer geld naar Griekenland gaat, vindt liefst 55 procent dat de stekker uit dit kabinet moet.18.15 uur:Een prijs heeft Rutte in elk geval binnen. Hij wint de Debatprijs 2011. Een jury, bestaande uit Roderik van Grieken (directeur Nederlands Debat Instituut), Jaap de Jong (hoogleraar Journalistiek en Nieuwe Media Universiteit Leiden) en Donatello Piras (hoofdtrainer/debatleider Nederlands Debat Instituut), heeft dat unaniem besloten.Uit het juryrapport: 'De jury is van oordeel dat de premier met veel regie, flair en scherpte in staat is gebleken zijn kabinetsbeleid te verdedigen.Onder de druk van zware bezuinigingen en een enigszins gedeukt imago startte Mark Rutte zijn eerste termijn. Vanaf het eerste moment nam hij de regie sterk in handen door, ondanks het verzoek van meerdere fracties, zelf te bepalen hoe hij zijn eerste termijn zou inrichten.'18.08 uur:CDA-fractievoorzitter Sybrand van Haersma Buma noemde het tijdens de schorsing 'dood- en doodzonde' dat een inhoudelijk debat uiteindelijk weer uitdraaide op een botsing met 'totaal respectloos taalgebruik'. Hij sprak van 'een dieptepunt'. Desondanks scheidt ook Van Haersma Buma het verbale optreden van Wilders van de gemaakte afspraken van VVD en CDA met gedoogpartner PVV.18.04 uur:Nog even Arie Slob (ChristenUnie) over het 'Doe eens normaal'-incident. 'Ik weet dat duizenden mensen zitten te kijken, die nu van politici verwachten dat ze leiding nemen en de grote problemen aanpakken. En wat zijn we hier nu aan het doen? Dat neem ik ook de heer Wilders kwalijk, die daarin voorgaat, ook in de taalverruwing. Iedere keer opnieuw weet hij weer de overtreffende trap te bereiken. Ik vind het echt een dieptepunt. De grens hebben we bereikt. Sterker nog: we zijn erover heen gegaan.'17.53 uur:Premier Mark Rutte vindt niet dat hij zich voor een premier onwaardig heeft gedragen door 'doe zelf eens normaal man' terug te schreeuwen tegen PVV-leider Geert Wilders. 'Soms mag je in de scherpte van het debat elkaar even scherp aanpakken. Zo erg is dat nou ook weer niet', zei Rutte in een schorsing van het debat.Volgens Rutte was het mooie van het debat donderdag nou juist dat het 6 uur over de inhoud ging en een half uur over de toon en de vorm. 'Dat moest ook na gister, dat was onvermijdelijk.'17.50 uur:Premier Mark Rutte is vandaag de hele dag aan het woord geweest.  Tussen kwart over tien en kwart over vijf debatteerde hij 7 uur lang met  de Kamer. Maar wat gebeurt er dan nu?Lees het hier.17.46 uur:Volgens Wilders moet 'Doe eens normaal man' gewoon kunnen. Hij vindt dat de PVV jarenlang is uitgemaakt voor rotte vis en dat er nu sprake is van 'linkse, christelijke selectieve verontwaardiging'.17.44 uur:Ook Maxime Verhagen, vicepremier namens het CDA, ziet geen problemen.Volgens Verhagen heeft PVV-leider Geert Wilders zich aan de gemaakte afspraken gehouden.Verder stelde Verhagen dat als er aanleiding toe is, het kabinet 'in de scherpst mogelijke bewoordingen afstand zal nemen'. Dat is wat er eerder in het debat gebeurde. 'Vandaag is er niets anders aan de hand dan wij hadden voorzien.'Premier Mark Rutte heeft volgens Verhagen op een heldere manier duidelijk gemaakt hoe het kabinet in de discussie staat.17.42 uur:Bericht van het ANP:PVV-leider Geert Wilders ziet geen barstjes in de politieke samenwerking met het minderheidskabinet van VVD en CDA. 'Het is gewoon een stevig debat', zei hij donderdag tijdens de schorsing van het debat waarin de gedoger van het kabinet en premier Mark Rutte hard met elkaar in aanvaring waren gekomen.'Doe eens normaal man', beten ze elkaar toe. Volgens Wilders zijn dat 'gewoon normale woorden die mensen thuis ook gebruiken'.17.25 uur:Leeshierons artikel over premier Rutte die stelt dat Wilders zijn grenzen heeft overschreden.17.22 uur:Om 19.15 uur wordt het debat hervat. 'Ik kan zien dat iedereen behoefte heeft aan een lange dinerpauze', aldus Verbeet.17.20 uur:Premier Rutte is bijna klaar met zijn eerste termijn. Hij maakt nu wat slotopmerkingen. 'Onze visie is dat Nederland het toonaangevende land in de wereld moet zijn. Het kabinet is aan het werk.'17.17 uur:De uitzending op Nederland 1 is nu voorbij. Op Politiek 24 wordt het debat nog wel uitgezonden.17.13 uur: 'Die tegenbegrotingen laten scherp zien, waar welke partijen voor staan. Dat is fijn', aldus een complimenteuze premier Rutte.17.10 uur:'Ik spreek mijn waardering uit voor het maken van een tegenbegroting. Dat is een grote klus, dat weet ik nog uit mijn tijd als fractievoorzitter. Ik moet constateren dat GroenLinks en PvdA kiezen voor lastenverzwaring', zegt de premier.17.06 uur:'Er is sprake van een aantal green deals', deze worden later bekend aldus de premier in antwoord op vragen over het duurzaamheidsbeleid.17.03 uur:Premier Rutte verdedigt de bezuinigingen op het openbaar vervoer in de grote steden. 'Daar kunnen heel wat slagen worden gemaakt.'17.00 uur:GroenLinks wil weten of er extra op ontwikkelingssamenwerking wordt bezuinigd, mocht er extra worden bezuinigd. Rutte: 'Het zou me verbazen als dat gebeurt.'16.59 uur:Premier Rutte gaat nu weer door met de inhoud. Het 'Wilders-blokje' is voorbij.16.58 uur:Pechtold: 'Uiteindelijk is het met de heer Wilders zo dat als het hele debat is geweest, hij zich als slachtoffer presenteert.'16.55 uur:Wilders: 'Met stijgende verbazing volg ik dit debat.' Wilders geeft voorbeelden van wat eerdere politici zeiden. 'Het ergste vind ik de dubbele moraal. De PVV wordt menigmaal voor rotte vis uitgemaakt.'16.55 uur:Haersma Buma wijst erop dat het voor zijn fractie 'zeer belangrijk' is, dat de premier de opmerkingen van Wilders afwijst.16.54 uur:Leeshierons artikel over Wilders die 'doe eens normaal man', tegen premier Rutte zegt.16.53 uur:'Ik heb daar niet zo last van', zegt Rutte. 'Dat snap ik, maar het gaat om uw functie van minister-president', zegt Cohen.16.49 uur:'De beste manier om met Wilders om te gaan is normeren en dan verder te gaan', vindt Rutte. Maar, zo zegt Cohen er is een verschil. 'De PVV is nu een gedoogpartij. Ik begrijp niet dat de minister-president begrijpt dat hij door zo'n opmerking (doe eens normaal man red.) besmeurd wordt.'16.48 uur:'De opmerkingen richting meneer Cohen vond ik alle grenzen van het fatsoen overschrijden', zegt Rutte. 'We wisten dat deze partij zou uitlokken, maar we gaan met die samenwerking door.'16.47 uur:'Nu kennen we de manier van optreden van Wilders. Hij kan die dingen zeggen, maar als ik vind dat hij te ver gaat, dan kan ik\u00a0 dat zeggen', zegt Rutte.16.46 uur:'Het staat ons vrij in alle openheid van mening te verschillen over die onderwerpen waar we geen akkoord hebben. Meneer Wilders maakt hier volop van gebruik en dat is zijn goed recht', zegt Rutte.16.45 uur:'We hadden vandaag zo'n goed inhoudelijk debat en dit verpest weer meteen de hele sfeer', vindt SP-leider Roemer. 'Als je een samenwerking met een partij aangaat die zelfs leden van het kabinet schoffeert, dat moet u zelf weten, maar dat had ik niet geaccepteerd.'16.43 uur:Arie Slob: 'Ik schaam me diep. Waar zijn we nu mee bezig.'16.42 uur:Gerdi Verbeet: 'Als de heer Rutte wens dat de heer Wilders zijn woorden terugneemt, dan moet de heer Rutte dat zelf vragen.' Rutte: 'Ik heb niet gevraagd om het terugnemen van woorden'.16.41 uur:'Het hoort bij de stijl van de heer Wilders om af en toe een stuk rood vlees de Kamer in te smijten. Je moet je afvragen of je daar elke keer weer op moet duiken', aldus Rutte.16.40 uur:Reactie van Frits Wester op Twitter: 'Wilders tegen Rutte:'Doe es normaal man' In 1988 zei Voorhoeve (VVD) tegen Lubbers de premier ziet hersenschimmen. Toen viel kabinet bijna.'16.38 uur:GroenLinks-leider Sap: 'Steeds meer mensen zijn het zat. Waar ligt voor deze premier de grens?' Rutte: 'Toen we met deze partij gingen samenwerken, wisten we dat deze partij af en toe onbeschoft is.'16.37 uur:Daar is Cohen het niet mee eens. 'U bent nu wel onderdeel van dit huis, door de constructie waar u voor heeft gekozen'.\u00a0 Dat is de premier niet met hem eens.16.36 uur:Cohen: 'Het kan toch niet dat je doe eens normaal man tegen de premier zit. Dat kan de premier niet zomaar weglachen.' Rutte vindt dat dit 'vooral een zaak van uw huis is'.16.33 uur:'De PVV doet alleen een beetje mee in Vlaander en Isra\u00ebl qua buitenlandbeleid, dat heb ik ook aan anderen moeten uitleggen. Men begrijpt dat', zegt Rutte.16.31 uur:Pechtold: 'Zojuist werd blootgelegd wat er gebeurt voor al die mensen die meeluisteren. Met Turkije voeren we acties uit in Libi\u00eb. Onze reputatie moet zorgvuldig worden beheerd.'16.29 uur:Roemer: 'Hoe lang garandeert dit kabinet nog de heer Wilders?' Wilders zelf benadrukt dat de PVV wil dat Turkije de NAVO zo snel mogelijk 'als een haas verlaat'.16.28 uur:Wilders krijgt nu ook een standje van Haersma Buma. 'Dit kan niet van de heer Wilders.'16.27 uur:Mark Rutte reageert bijzonder fel: 'Doe zelf eens normaal'. Uiteindelijk grijpt Gerdi Verbeet in.16.26 uur:Wilders stormt naar de microfoon: 'Doe eens normaal man, mijn fractiegenoot heeft gezegd daar komt de islamitische aap uit de mouw.'16.24 uur:Over Turkije: 'We zijn tegenstander van de retoriek die Turkije momenteel gebruikt. Turkije is een belangrijke NAVO-bondgenoot en we willen hen niet uit het bondgenootschap zetten. Ik wil wel ferm afstand nemen van de term islamitische aap.'16.20 uur:Nederland zet mensenrechten centraal in haar buitenlandbeleid, 'in het bijzonder die van de Kopten in Egypte', zegt Rutte.16.17 uur:Hij begint met het Palestijns-Isra\u00eblisch conflict. 'Ons doel is duidelijk, wij willen vrede. Beide partijen moeten stappen zetten om de risico's te beheersen.' Rutte is tegen 'uni-laterale stappen'. Dat betekent dat hij de wens van de Palestijnen om erkend te worden als staat door de VN niet steunt.16.16 uur:Rutte schakelt nu over op het thema buitenland.16.11 uur:De vrede lijkt alweer gesloten. Het gaat over alle kinderen die een 'stempel' krijgen in het speciaal onderwijs. Dat zijn er te veel vinden zowel Rutte als Roemer. 'De sector wordt nu gedwongen heel goed naar zichzelf te kijken.'Maar Roemer wil het geld dat voor de prestatiebeloning van leraren is gereserveerd gebruiken van zorgleerlingen. Dat is niet mogelijk, volgens Rutte.16.07 uur:Alweer een lichte irritatie tussen Roemer en Rutte. Roemer heeft een vraag of grote klassen met kinderen die veel extra aandacht nodig hebben. 'Het liefst hebben we voor \u00e9\u00e9n leraar per kind, maar daar is het geld niet voor', zegt Rutte. 'Ik vind de antwoorden van de premier elk uur zwakker worden', zegt Roemer. 'U probeert mij weer te bagatelliseren en weg te zetten.'16.06 uur:Sap en Rutte zijn het eens, vindt Rutte. Daar denkt Sap wel wat anders over. Maar beide vinden in elk geval dat zo veel mogelijk van het geld naar de leraren voor de klas moet gaan.16.02 uur:Waarom doet Rutte niets aan het lerarentekort, wil Sap weten. 'Het is een ontzettend taai en lastig probleem, maar ook dat probleem gaan we tackelen', zegt Rutte.15.59 uur:Rutte blijft erbij; Pechtold heeft makkelijk praten vanuit de oppositie. 'Ik heb wel meer toezeggingen gedaan die niet in het VVD-verkiezingsprogramma staan. En als u uw best doet, gaat u ze allemaal vinden.'15.55 uur:'Uw verkiezingsbelofte wordt hier keihard gebroken', zegt Pechtold.Dat mag Pechtold zeggen, vindt Rutte, dat hoort bij de oppositie. 'En we hebben ook onderhandeld over paars-plus, ik had wel willen zien wat daar was uitgekomen.''Ik ben er heel blij mee dat we het onderwijs hebben kunnen ontzien bij de bezuinigingen.'15.53 uur:Dat van die 18 miljard wist u ook al voor de verkiezingen, zegt Pechtold. Dus wie is er verantwoordelijk voor dat er geen investeringen worden gedaan, wil hij weten.'U heeft de schoonheid van het gelijk van uw verkiezingsprogramma', zegt Rutte. Maar hij zegt er trots op te zijn in deze moeilijke tijden niet te bezuinigingen op onderwijs.15.52 uur:De VVD pleitte in het verkiezingsprogramma nog voor meer investeringen in onderwijs. Hoe is dat te rijmen, wil Pechtold weten. 'Het is natuurlijk altijd goed om meer geld in onderwijs te steken, als je het hebt. Maar we moeten 18 miljard ombuigen.'15.50 uur:Volgens Rutte is er geen verband tussen de hoeveel geld je in onderwijs stopt, en de kwaliteit ervan. Dat blijkt uit een rapport van het OESO. Nederland staat op de 7de plaats van innoverende landen, maar geeft evenveel uit als de top-5.15.49 uur:De kwaliteit van het onderwijs moet omhoog, vindt Rutte. Dat kan door middel van 'ruimte en rekenschap'. Oftewel, de onderwijsinstellingen moet meer ruimte krijgen, en er komen meer testen om de voortgang van leerlingen te toetsen.15.48 uur:Rutte gaat nu verder met onderwijs.15.42 uur:'Koopzondag is gesneuveld, en nu goede spotjes over condoomgebruik, ja, zo krijg je wel grote gezinnen', zegt Pechtold. Daar moet Rutte erg om lachen. Volgens de premier worden ze niet meer voor 20 uur uitgezonden, omdat dan de doelgroep niet kijkt. 'En je moet geld goed besteden.' 'Maar ik zeg u toe dat ze op stads-tv Wageningen vanaf 17 uur worden uitgezonden.'Volgens de heer Van der Staaij (SGP) moet de heer Pechtold beseffen dat de jaren 60 nu wel een keer afgelopen zijn. En hij vraagt Rutte: 'Kan de premier toezeggen dat de jaren 60 zijn afgelopen?'15.40 uur:Pechtold wil van Rutte of er de hele dag, bij deze tijd passende seksuele voorlichting moet worden gegeven. Bijvoorbeeld of die 'heel effectieve spotjes' ook overdag moeten worden uitgezonden. 'U kent de doelgroep', zegt Rutte.Volgens Pechtold zijn deze spotjes onder druk van de SGP overdag van de tv gehaald. 'Heel rare censuur', vindt Pechtold.15.37 uur:Rutte komt met een pindakaasfabriekmetafoor. Slob wilde namelijk weten wie er in het kabinet verantwoordelijk was voor gezinsbeleid. Die verantwoordelijkheid is gespreid over verschillende bewindspersonen, zegt Rutte, en dat is maar goed ook. Hij geeft het voorbeeld van een pindakaasfabriek waar \u00e9\u00e9n iemand verantwoordelijk was voor de kwaliteit. Totdat die 'meneer Piet' een andere baan kreeg. Toen werden de 200 andere werknemers\u00a0 verantwoordelijk, 'en er ging nooit meer een verkeerde pot pindakaas de deur uit. Dan hadden we de fabriek wil kunnen sluiten.'15.35 uur:De heren Van der Staaij en Slob krijgen een brief toegezegd over de gevolgen van de zorgmaatregelen en het stapelgevaar daarin.15.27 uur:Irritatie tussen Rutte en Roemer. Volgens Rutte komt de SP met niet met een weerwoord, en wil de zorgkosten maar door laten stijgen. Roemer praat door Rutte heen, en maakt ernstig bezwaar. De premier wil ons voor de zoveelste keer in een hoek zetten waar wij niet thuishoren. Dat moet een keer afgelopen zijn. Wij komen continu met voorstellen.' Ruttes antwoord: 'Ik ben wel klaar met de heer Roemer, laten we maar het volgende punt gaan. Als ik een antwoord geef, praat hij door mij heen. Daarin heeft u ook een rol, voorzitter.'Roemer geeft daarop twee voorbeelden van hoe de SP de zorgkosten wil indammen. Rutte is niet overtuigd. Lastenverzwaring, oordeelt hij.15.26 uur:Roemer interrumpeert. Volgens hem zijn mensen al snel 600 euro kwijt voor een tandartsbehandeling. Iets dat veel mensen niet kunnen betalen. Hij neemt het het kabinet 'zeer kwalijk' dat de zorg toegankelijker wordt voor mensen met 'een dikke portemonnee'.15.24 uur:Ondertussen twitteren de Kamerleden erop los. Zij moeten toch iets doen, al die uren dat ze in de bankjes zitten. Deze Kamerleden melden het meest van de Kamer:1. Diederik Samsom\u00a0 (PVDA): 242. Kees Verhoeven (D66): 203. Wassila Hachchi (D66): 184. Liesbeth van Tongeren (GroenLinks): 135. Renske Leijten (SP): 1215.22 uur:Hij begint met de ouderenzorg, hij meldt onder andere een actieplan om de mishandeling van ouderen tegen te gaan. Dat is inmiddels van gestart gegaan.15.20 uur:Rutte gaat nu over op het onderwerp zorg. Hij begint met het vaste stokpaardje van het kabinet: deze kabinetsperiode gaan de uitgaven aan zorg met 15 miljard omhoog. Er moeten maatregelen genomen worden om het niet nog verder te laten oplopen, aldus Rutte.15.18 uur:Rutte noemt de asielportefeuille 'een van de zwaarste' in Den Haag, 'omdat het altijd over mensen gaat'. 'Maar we moeten wel grenzen blijven stellen, en grenzen blijven handhaven.' Dit doet hij in antwoord op een vraag op Slob van de ChristenUnie om de minister van zijn discretionaire bevoegdheid te gebruiken, wanneer daar ruimte voor is.15.15 uur:Volgens Pechtold is er geen sprake van massa-immigratie, maar van massa-hysterie. De D66-leider houdt vast aan de eurocommisaris die voor Nederlands beleid een stokje zal steken, zo verwacht Pechtold.15.12 uur:Volgens Pechtold houdt minister Lees vast aan een humaan asielbeleid, want het aantal goedgekeurde asielaanvragen is gestegen. Bijvoorbeeld door de maatregel van verwesterde Afghaanse meisjes. Van 4110 naar 4460. Volgens Rutte komt dit doordat veel maatregelen die het kabinet voorstelt nog niet door de Kamer zijn behandeld.15.10 uur:Sap wil van Rutte de 'verwachte effecten' van de maatregelen om de instroom te beperken. Volgens Rutte is het niet een doel van VVD en CDA om de instroom te beperken, maar wel een verwachte uitkomst.15.07 uur:Rutte stelt dat in het regeer- en gedoogakkoord wordt uitgegaan van een substanti\u00eble daling van de instroom. Cijfers daarvan zullen in de begroting van volgend jaar worden behandeld.15.05 uur:Sap prijst minister Leers, omdat hij heeft gezegd dat het 'onzinnig is om hem af te rekenen op de instroom van het aantal migranten. Is dit kabinetsbeleid?', wil ze van Rutte weten.15.03 uur:Deze coalitie wil geen minarettenverbod en ziet niets in een referendum daarover.15.01 uur:Over naar het onderwerp Immigratie en Asiel. Volgens Rutte moet burgemeesters naar minister Leers luisteren wanneer hij zegt dat het opvangen van illegalen strafbaar is.14.59 uur:Pechtold heeft een vraag: 'Harder, harder, strenger, strenger is een beetje het mantra van dit kabinet. Werkstraffen leiden tot vijftig procent minder recidive. Ik wil hier graag een antwoord op.' Rutte zegt toe dat de minister van Veiligheid hier een antwoord op zal geven 'al popel ik om hier zelf van alles over te zeggen'.14.57 uur:Rutte: 'We zijn juist met het hele kabinet in samenhang bezig met de wijkenaanpak.' Roemer van de SP denkt dat dit niet lukt 'omdat u bij alle instanties die daarover gaan, geld weghaalt.' Rutte: 'Geld lost niet alles op.'14.53 uur:Kees van der Staaij (SGP) wijst erop dat steeds meer lokale politieposten sluiten. Volgens Rutte wordt met de nationale politie 'juist het lokale gezag versterkt'.14.48 uur:De premier stelt dat het samenvoegen leidt tot veel minder overheid dat allemaal 'naar de agent op straat gaat'. Slob denkt dat dit een 'papieren werkelijkheid is'.14.46 uur:Arie Slob van de ChristenUnie wijst op de nadelen van het samenvoegen van politiekorpsen en vraagt om de 'menselijke maat in de gaten te houden'.14.39 uur:Wilders en Rutte botsen over jonge Marokkanen. Rutte erkent dat ze zijn 'oververtegenwoordigd in de statistieken', maar zegt ook dat dit 'meestal jongens zijn die niet op vrijdag naar de moskee gaan. Wat dat betreft is de door u gewenste ontislamisering van Nederland niet zo goed.'14.38 uur:Ondertussen in Brussel (via @wimvandecamp): 'Onbekende Brusselse buschauffeur spreekt mij aan over APB in NL en gehakketak tussen de heren Cohen en Wilders! Het moet niet gekker worden'14.36 uur:Rutte is het niet eens met de claim van Wilders dat de overheid te weinig zou doen aan 'straatterreur als in Helmond'. 'Het kabinet zet zich hier volledig voor in. We trekken aan dezelfde kant van het touw', aldus Rutte.14.32 uur:'Wil je het mensen moeilijk om hun recht te krijgen?', vraagt SP-leider Emile Roemer. 'We moeten in een rechtsstaat blijven leven en zo'n drempel maakt een tweedeling in de rechtsstaat.'14.30 uur:De oppositie grijpt ook de bezuiniging op de griffierechten aan om te wijzen op de 'stapeling van al deze maatregelen'.14.28 uur:Leeshiernog eens terug waarom het kabinet niet denkt dat Griekenland failliet zal gaan.14.27 uur:Rutte stelt dat het 'op orde brengen van de overheidsfinanci\u00ebn' een belangrijke peiler is op het verhogen van de griffierechten.14.24 uur:Rutte: 'Er spelen drie zaken. De invoering van de nationale politie, de handhaving moet op orde door aanpakken van jeugdbendes en sluiten van coffeeshops en nieuwe wetgeving op grond van het regeer- en gedoogakkoord.14.22 uur:Premier Rutte neemt het woord. Hij begint met het blokje veiligheid.14.20 uur:Kamervoorzitter Verbeet opent de vergadering. Eerst is er een regeling van werkzaamheden.14.18 uur:De NOS praat met 'dissident' Koppejan. 'Ik heb me gisteren groen en geel ge\u00ebrgerd. Wat is dat nou?', aldus het CDA-Kamerlid.14.13 uur:Over een paar minuten worden de Algemene Beschouwingen hervat. De eerste parlementari\u00ebrs verzamelen zich op de wandelgangen.14.08 uur:Het is duidelijk even tijd voor ontspanning. Arie Slob van de ChristenUnie twittert: 'Even lunchen tijdens schorsing #apb Leek wel me passend om Griekse salade te nemen.' Slob stuurt er ook eenfotobij.13.55 uur:De meeste leden van de Tweede Kamer zitten aan de langverwachte lunch. Ondertussen wordt er nog wat getwitterd. D66-leider Pechtold sneert: 'Mooi ! De Kamer laat een hele ochtend zien dat als collega @geertwilderspvv in z'n stoel blijft het wel over de inhoud kan gaan'.13.33 uur:Dit onderwerp zit erop. Kamervoorzitter Verbeet schorst tot 14.15 uur.13.32 uur:Rutte: 'Een verstandige regering houdt rekening met alle scenario's, maar doet daar geen mededelingen over.'13.30 uur:PVV-leider Wilders vraagt aan de premier 'of er een plan-B is. Wat doen we als de Grieken de euro verlaten?' Rutte wil hier geen antwoord op geven.13.29 uur:Rutte belooft om altijd goedkeuring te vragen aan het parlement als er nieuwe steunaanvragen voor het Europees steunfonds zijn.13.27 uur:Er wordt overal allerlei oorzaken van de schuldencrisis en het antwoord daarop gesproken. Rutte: 'We moeten stoppen met pleisters plakken.'13.24 uur:Leeshiernog eens terug dat de premier vandaag beloofde sommige bezuinigingen later door te voeren.13.23 uur:Rutte wil niet nog eens over het rekenfoutje praten. Ook verwerpt hij het idee dat hij nonchalant zou zijn. 'We moeten hier buitengewoon scherp op zijn.'13.22 uur:Rutte krijgt nog eens een standje van Cohen over zijn 'rekenfoutje' van vijftig miljard. De PvdA-leider vindt het kabinet te nonchalant als het gaat om de problemen in Europa.13.18 uur:Rutte stelt dat de problemen echt niet zijn opgelost als je alle macht overdraagt aan de 'Brusselse bureaucratie. Maxime Verhagen kun je tenminste nog naar de Kamer roepen om te controleren.'13.16 uur:Zowel Pechtold als Sap pleiten voor een super EU-commissaris op het terrein van de nationale begrotingen. Dat betekent dus dat er soevereiniteit zou moeten worden overgedragen. 'Premier, waar staat u', vraagt Sap.13.14 uur:Een bericht in dit thema. ECB-economen willen dat Brussel meer controle krijgt op nationale begrotingen. Leeshierhoe dat zit.13.12 uur:Pechtold wil een brief van de minister van Financi\u00ebn. Rutte: 'We zijn zo aan het inkrimpen dat we daar geen ambtenaren meer voor hebben.'13.09 uur:Pechtold: 'Mag ik het kabinetsstandpunt zo samenvatten. Ja het redden van Griekenland kost geld, maar het ongecontroleerd failliet laten gaan van Griekenland kost nog veel meer geld.' Rutte is dat met hem eens 'maar ik wil wel opmerken dat we een beperkt risico lopen'.13.09 uur:Rutte vindt dat deze zaken niet leiden tot verantwoord handelen.13.05 uur:Emile Roemer pleit nog eens voor een schuldsanering van Griekenland. 'Dat heeft grote consequenties, daar lopen wij niet voor weg.'13.02 uur:Arie Slob van de ChristenUnie vraagt om besluitvaardigheid inzake Griekenland: 'Praten, praten, praten, wanneer wordt er nu eens een besluit genomen?'13.00 uur:Leeshierde nieuwe column van Thomas von der Dunk. 'Dit kabinet spaart de superrijken.'12.57 uur:PVV-leider Wilders vraagt om een referendum over de steun aan de EU. Dat wil de premier niet.12.55 uur:Rutte: 'Niet Nederland beslist dat, maar door de mensen die er verstand van hebben, zoals het IMF'.12.54 uur:Eerste vraag van Geert Wilders: 'Hoeveel vertrouwen heeft de premier nog in Griekenland. Moet Griekenland niet de euro uit?'12.53 uur:'Je moet geen soevereiniteit overdragen naar Europa. Er moet een veel steviger systeem komen om landen aan de regels te houden', vindt Rutte.12.51 uur:Rutte: 'Ierland en Portugal lijken op de goede weg te zijn, maar we wachten op het oordeel over Griekenland van de trojka (een beoordelingscommissie red.).'12.50 uur:Premier Rutte gaat nu door met het onderwerp economie buitenland. 'Ik breng nog maar eens naar voren dat binnen het eurogebied een aantal landen ernstig in de problemen is gekomen. We hebben de regels onvoldoende nageleefd.'12.46 uur:Rutte ontkent niet dat er bezuinigd wordt op natuur en milieu, maar wijst op een heel scala aan beleidsvoornemens. 'Je pakt dit probleem alleen aan, als je het goed organiseert tussen overheid, bedrijven en onderwijs.'12.43 uur:GroenLinks-leider Sap: 'Niets is economisch verstandig als het niet duurzaam is. Hoe kan het dan toch dat de minister van Economische Zaken dat dit onderwerp helemaal verdwijnt onder het kopje overige zaken?'12.41 uur:Stef Blok praat met zijn partijgenoot Rutte over de bestuurlijke hervorming van de Randstad.12.39 uur:De Kamerleden die geen fractievoorzitter zijn, hebben alle tijd om rond te kijken en daarover te schrijven op Twitter. Zo ook PvdA-Kamerlid Sjoera Dikkers. 'Goh, collega @EwoutIrrgang laat zijn baard staan. #APB, alle tijd om rond te kijken.'12.38 uur:Rutte belooft dat er inzicht gegeven zal worden door minister Kamp.12.36 uur:Rutte vindt het pensioenakkoord zeer toekomstbestendig en bestrijdt dat het zeer nadelig zou zijn voor jongere generaties. Pechtold: 'Wij hebben een probleem in ons systeem. Ik vraag om dat in kaart te brengen en per generatie te laten zien.'12.34 uur:Aantal interrupties van Wilders tot nu toe (behalve helemaal aan het begin van de dag): nul.12.33 uur:Rutte erkent dat de verhoging van de pensioenleeftijd 'eerder had gekund', maar roemt de kracht van de maatschappelijke overeenstemming van dit akkoord.12.30 uur:Pechtold verandert van onderwerp: de overheidsfinanci\u00ebn. 'Bent u bereid een doorwrochte berekening van het pensioenakkoord te maken?'12.29 uur:Thieme en Rutte zijn nog steeds met elkaar in discussie over het natuurbeleid. Thieme: 'U breekt een natuurgebied ter grootte van de provincie Utrecht af.'12.26 uur:De overige kabinetsleden zitten keurig in vak K en worden goed verzorgd door Kamerbodes die koffie en thee serveren.12.23 uur:Rutte: 'We voldoen aan onze verplichtingen met duurzame energie en sluiten een aantal green deals. De focus ligt op het behalen van internationale doelen.'12.22 uur:De eerste bijdrage van Marianne Thieme van de Partij voor de Dieren vandaag: 'Ik weet wel waar het stuk over natuur vandaag komt, bij de overige zaken'. Rutte: 'Precies, maar dan wel een belangrijk deel daarvan'.12.20 uur:Leeshierons dossier met al onze artikelen over de Miljoenennota, Prinsjesdag en de Algemene Politieke Beschouwingen.12.17 uur:Rutte somt een aantal maatregelen op die het kabinet neemt. 'Dit kabinet vindt dat inkomensverschillen zin hebben. Uiteraard moeten uitwassen bestreden worden.'12.15 uur:Wouke van Scherrenburg is tevreden vandaag. 'Genoegen om twee goede debaters bezig te zien, Pechtold en Rutte', schrijft ze op Twitter.12.13 uur:Arie Slob spreekt over de gevolgen van de 'tweekindpolitiek' van het kabinet. Rutte: 'Ik hou niet zo van die term. Dat doet me denken aan de \u00e9\u00e9nkindpolitiek van China en we weten allemaal wat voor verschrikkelijke gevolgen dit heeft gehad.'12.10 uur:Cohen maakt een klein foutje naar zijn partijgenoot: 'Meneer de voorzitter'.12.08 uur:Rutte: 'Ik zie rode koontjes bij de heer Pechtold, dat betekent dat ik beet heb.' Pechtold: 'Beter rode koontjes, dan rood beleid'.12.06 uur:Applaus vanuit het VVD-vak voor de premier. Het 'nivelleringsvak' volgens Pechtold.12.05 uur:Rutte: 'D66 bewijst maar weer eens een echte grachtengordelpartij te zijn.' Pechtold: 'In Wageningen (zijn woonplaats red.) zijn we anders de grootste.'12.03 uur:Pechtold en Rutte maken lacherig ruzie over de doorrekening van de tegenbegroting van D66 'kijk eens op het juiste blaadje'.12.01 uur:D66-leider Pechtold wijst erop 'dat de belastingdruk in tien jaar nog niet zo hoog is geweest.' Rutte: 'Ik moet even grinniken, 0,6 miljard lastenverlichting ten opzichte van het kabinet. Dat is niet eens te meten.'12.00 uur:Cohen is er nog niet gerust op dat dit allemaal goed wordt geregeld. 'Ik ga hier ernstig op letten.'11.57 uur:De premier belooft om 'ernstig toe te zien op de risico's'.11.56 uur:Cohen: 'Juist de mensen die het risico op stapeling lopen, kunnen straks niet meer goed functioneren in de maatschappij. Hoe gaat de premier dit oplossen? Iemand die is aangewezen op speciaal onderwijs die moet niet thuis zitten.'11.54 uur:'De meeste maatregelen komen vanaf 2013 en die kunnen tot cumulatie leiden. Daar heeft de heer Cohen gelijk in. Daar kijken we goed naar', aldus Rutte. 'Voorzieningen verdwijnen niet, maar worden beperkt tot degenen die het echt nodig hebben.'11.53 uur:Rutte over de stapeling van maatregelen: 'In 2012 gaan zo'n 90.000 gezinnen er meer dan vijf procent op achteruit, waarvan 10.000 op het sociale minimum. Voor 2013 en daarna zullen we kritisch kijken dat dit evenwichtig blijft.'11.51 uur:Tot nu toe is dag twee van de Algemene Beschouwingen zeer inhoudelijk. Geen bedrijfspoedels en kleuters, maar pgb, sociale werkplaatsen en hervormingen.11.46 uur:Rutte tegen Cohen: 'We zijn geen van beiden dokters. Dus sommige zaken zijn voor ons moeilijk te beoordelen.'11.42 uur:Leeshierons artikel over waarom premier Rutte wil dat er nu wordt ingegrepen in het pgb.11.40 uur:Rutte wil de werkgevers en vakbonden ertoe verleiden om lage mensen in dienst te nemen in de laagste loonschalen. 'Dat willen ze tot nu toe niet.'11.37 uur:Rutte heeft er wel geloof in dat mensen terug 'geduwd' kunnen worden naar werk. 'We hebben een verschillend idee van wat sociaal is.'11.33 uur:SP-leider Roemer maakt zich boos over de bezuinigingen op de sociale werkplaats: 'Er is geen ruimte voor hen in reguliere banen. U veroordeelt hen tot de geraniums.'11.30 uur:Sap:'U heeft uw belofte gebroken. Dit had ik nooit verwacht van de VVD-fractie.'11.28 uur:Rutte houdt een vrij technisch verhaal over 'uit de hand lopende zorgkosten'.11.26 uur:Rutte: 'We moeten nu eenmaal zorgen voor vraaguitval. We breken het pgb niet af.' Sap: 'Ik vraag me af, waar blijven de mensen. U schaft het pgb voor negentig procent van de mensen af. Waarom u dat doet is me nog steeds een raadsel.'11.24 uur:Jolande Sap is geraakt over de pgb-opmerkingen van de premier: 'De minister-president spreekt niet meer over mensen en eigen regie, maar alleen maar over cijfers.'11.21 uur:Leeshiereen opiniestuk op onze site over de stormmetafoor die de coalitie hanteert.11.19 uur:Cohen: 'Natuurlijk moeten die mensen aan het echte werk. Maar dat wordt ze nu onmogelijk gemaakt.'11.17 uur:Rutte wijst erop dat veel te veel mensen onnodig in allerlei regelingen zitten, terwijl ze wel aan de slag kunnen. 'Ik heb nooit begrepen wat er sociaal aan is om honderdduizenden mensen per dag in een busje naar de sociale werkplaats te rijden, als maar veertigduizend mensen dit echt nodig hebben.'11.14 uur:'Dit kabinet heeft het over het beschermen van de allerzwaksten, maar vergeet degenen die sommige regelingen een beetje nodig hebben', zegt Cohen.11:07 uur:Rutte: 'We doen niets aan de WW en het ontslagrecht, zoals we dat hebben we met de PVV hebben afgesproken. Maar het glas is voor mij halfvol, eigenlijk wel driekwart vol.'11.04 uur:Pechtold wil van de premier weten of hij het CPB en de Raad van Staate ziet als onafhankelijke scheidsrechters. De premier geeft toe dat het kabinet op sommige zaken als het ontslagrecht en de ww niet hervormt, maar op tal van terreinen dat wel doet.11.02 uur:De premier wijst erop dat het kabinet hierbij de allerzwaksten zoveel mogelijk wil ontzien en het gebruik van regelingen beperken tot de originele doelgroep waar zo'n regeling oorspronkelijk voor bedoeld is.11.01 uur:Rutte: 'Dit kabinet loopt niet weg voor de feiten. In 2012 zal iedereen er 1 procent op achteruit gaan. Dat komt door de crisis van 2008. Toen is de overheid blijven doorfinancieren.'10.59 uur:Rutte prijst de samenwerking tussen liberalisme en christen-democratie.10.58 uur:Even een twitterconversatie:@m_nieuwenhuis:' #Slob #ChristenUnie neemt iPad mee naar spreekgestoelte (met teller Staatsschuld erop). 1e keer ooit (toch?) #lekkermodern #APB'antwoord @diederiksamsom:'@m_nieuwenhuis Eerste keer live op TV. Maar anderen doen het al een tijd hoor. En meer: de eerste moties via iPad zijn al ingediend.'10.56 uur:Arie Slob wees de premier op de staatsschuldmeter. Kijkhierzelf hoe snel deze oploopt.10.54 uur:SP-leider Roemer wil van premier Rutte horen 'wat hij een samenleving vindt'. Rutte: 'Dat is iets unieks, we handelen met de hele wereld, zijn spaarzaam en hebben altijd een oog voor de allerzwaksten.'10.52 uur:Wilders heeft een compliment voor Rutte: 'Die bezuinigingen zijn moeilijk, maar nodig. We moeten die ingrepen doen om die mooie regelingen als de wajong in stand te houden.'10.50 uur:Rutte: 'De leider van GroenLinks zal aan het einde van de dag constateren dat dit kabinet niet alleen bezuinigt, maar ook hervormt.'10.47 uur:GroenLinks Jolande Sap: 'De staatsschuld is belangrijk. Maar een groeiend koor van economen roept u op om een echte staatsman te zijn en ook andere problemen op te lossen.'10.47 uur:Ook Arie Slob mist het woord 'sociaal' in de lijst van onderwerpen van de premier. Rutte voegt dit onderwerp 'graag toe'.10.45 uur:Rutte denkt juist dat de PvdA-plannen leiden tot 'ontspoorde overheidsfinanci\u00ebn'.10.44 uur:Cohen spreekt ook over de gevolgen van de 'stapeling van bezuinigingen. Het is eigen verantwoordelijkheid en dan zet het kabinet een punt. Daar ben ik het niet mee eens.'10.42 uur:Cohen: 'De kracht van de samenleving wordt juist door dit kabinet aangetast door al die bezuinigingen. Je moet een bijdrage leveren, zodat mensen in staat zijn om aan die samenleving deel te nemen.'10.41 uur:Leeshierons artikel over waarom Rutte niet met het 'onderwerp-Wilders' wilde beginnen.10.40 uur:Rutte verdedigt de strengere immigratie-regelgeving: 'we kunnen zo niet doorgaan.'10.37 uur:D66-leider Pechtold wil weten 'hoe de premier terugkijkt om immigratie en veiligheid als speerpunten te maken.' Volgens Rutte is dit nog steeds zo.10.35 uur:'Ook voor het kabinet geldt, afspraak is afspraak en belofte maakt schuld', zegt Rutte. CDA-fractievoorzitter Haersma Buma merkt op dat het over 'meer moet gaan dan geld alleen', Rutte beaamt dit volmondig.10.34 uur:Rutte: 'We staan er nu goed voor. Maar we moeten onze mouwen opstropen om dat ook in de toekomst zo te houden. Minder regels, goed onderwijs. We kunnen met elkaar alle problemen oplossen met wat er goed is in Nederland.'10.33 uur:'Het staat als een paal boven water dat goede overheidsfinanci\u00ebn essentieel zijn voor de welvaart in een land. Bezuinigen geeft ruimte om in de toekomst goede voorzieningen te hebben. En ja, alle mensen zullen dat merken.'10.32 uur:Rutte spreekt zijn waardering uit voor de brede steun in de Kamer met betrekking tot steun aan Europa. 'We zullen ook komend jaar die steun blijven zoeken.'10.31 uur:Rutte: 'Dit kabinet wil het huishoudboekje op orde stellen, de groeimachine aanzetten, en de veiligheid de vergroten. Die beloften staan en blijven uiterst relevant.'10.30 uur:Premier Rutte begint aan zijn betoog. 'De problemen in de wereld zijn ernstig. We hebben te maken met een aanwakkerende storm uit de zuidelijke landen in Europa.'10.28 uur:Wilders: 'De president kiest zijn eigen moment maar. Mag ik de Kamer erop wijzen dat Pechtold mij ook voor racist en extremist heeft uitgemaakt. Waar was de heer Roemer toen? U kunt allemaal de boom in.'10.27 uur:Pechtold geeft aan dat hij wil weten wat het gedrag van Wilders voor effect heeft op de stabiliteit van het minderheidskabinet.10.26 uur:Ook PvdA-leider Cohen wil  er meteen over spreken. 'Anders tast dit uw gezag aan, als leider van de troepen.'10.24 uur:Rutte: 'Ik heb me kapot ge\u00ebrgerd gisteren. Het ging maar over \u00e9\u00e9n ding.'10.23 uur:Roemer gaat daar 'uiteraard naar luisteren', maar wijst de premier er wel op dat het gaat om 'een Kamerlid, die in ieder geval in de beeldvorming deel uitmaakt van het kabinet'.10.22 uur:Rutte reageert: 'De hele berichtgeving ging gisteren over Wilders. Ik zal daar over praten. Maar we gaan eerst praten over de problemen van de wereld.'10.21 uur:Roemer vraagt direct om een reactie van premier Rutte. 'Ik heb geen brief gezien, terwijl ik daar om gevraagd heb.'10.20 uur:Gerdi Verbeet opent de vergadering.10.19 uur:De fractievoorzitters zijn inmiddels binnen. De Beschouwingen staan op het punt van beginnen.10.18 uur:Henk Bleker over Wilders. 'Ik weet niet wat die man beoogt. Hij had het \u00e9\u00e9n minuut over de bezuinigingen van achttien miljard en maakte veertig minuten kabaal.'10.15 uur:Job Cohen laat weten dat hij vond dat de 'schoffering nog nooit zo ver is gegaan. Het ging niet om de zaken waar het om moet gaan. Dat kan niet.' Hij doelt daarbij op de opstelling van Geert Wilders in het debat van gisteren.10.14 uur:Premier Rutte wil voor de camera's van de NOS nog niet vertellen wat hij straks in de Kamer zal zeggen. 'Dat vind ik niet netjes.'10.12 uur:'Laten we hopen dat het vandaag over de inhoud en niet over getreiter gaat, zoals gisteren', aldus fractievoorzitter Haersma Buma van het CDA voor aanvang van de beschouwingen.10.09 uur:CDA-Kamerlid Kathleen Ferrier zei zojuist op radio 2 dat ze zich groen en geel heeft ge\u00ebrgerd aan de uitspraken van Wilders. Ferrier is \u00e9\u00e9n van de felste tegenstanders van Wilders binnen de CDA-fractie.10.05 uur:Het wordt interessant om te zien wat premier Rutte straks zegt over de uitspraken van Geert Wilders. Emile Roemer van de SP heeft hier om gevraagd.10.00 uur: Over een kwartier zal Kamervoorzitter Gerdi Verbeet de vergadering openen. Gisteren klonk de vraag, waarom ze niet ingreep bij het ruwe taalgebruik van Wilders. Zelf zegt ze dat ze helemaal niet de bevoegdheid heeft om dat te doen. Leeshierhoe dat zit.09.55 uur:De politici kunnen vandaag in de prijzen vallen. Aan het einde van de dag bepaalt de 'jargonbrigade' van de NJR wie de Klare Taalprijs en wie de Zwetsprijs krijgt. Vorig jaar won PVV-leider Geert Wilders de Klare Taalprijs.Gisteren was dag \u00e9\u00e9n van de Algemene Beschouwingen, die vooral gekenmerkt werd door de ruzie tussen Geert Wilders en Job Cohen. Leeshiervan minuut tot minuut nog eens terug wat er allemaal gebeurde.Volg de Volkskrant op TwitterWord vriend van de Volkskrant op Facebook",
      "time": "22 september 2011, 10:00",
      "timeofday": "10:00",
      "title": "De Beschouwingen: Van inhoudelijk debat tot 'doe eens normaal man'",
      "year": 2011
    },
    {
      "category": "Economie",
      "count": 52,
      "day": 8,
      "href": "http://www.volkskrant.nl/economie/beurskoersen-dalen-wereldwijd-een-overzicht~a2840947/",
      "month": 8,
      "text": "22:08 uur:Tegen het einde van de handelsdag blijken de Amerikaanse beurzen dramatisch te zijn gedaald. De eindstand:Dow Jones: -5,55 procentNasdaq: -6,90 procentS&P; 500: - 6,66 procentDe Dow Jones zakte naar 10,810 punten. Daarmee is de Dow voor het eerst sinds november 2010 onder de grens van 11.000 punten.21:33 uur:Met nog even te gaan op de Amerikaanse beurzen wordt duidelijk dat de speech van Obama niet voor heel veel vertrouwen heeft gezorgd. De daling van een uur geleden is echter niet erger geworden. Een nieuwe tussenstand:Dow Jones: -4,45 procentNasdaq: -5,35 procentS&P; 500: - 5,34 procent20:19 uur:Hoe reageren de investeerders op de boodschap van Obama? (Nog) niet goed. Een nieuwe tussenstand van de beurzen in de VS:Dow Jones: -4,19 procentNasdaq: -5,45 procentS&P; 500: - 5,39 procent20:04 uur:Obama heeft zijn speech afgesloten.20:00 uur:Obama sluit af met iets te zeggen over Afghanistan en de Amerikaanse militairen die daar zijn omgekomen afgelopen weekeinde. Hij zegt dat het Amerikaanse leger er alles aan zal doen om Afghanistan te verlossen van terroristen. 'Het leger vecht voor Amerika als een team, ondanks hun onderlinge verschillen. Laten we die erfenis meenemen als een eerbetoon aan de gevallenen', aldus Obama.19:59 uur:Obama gooit er nog een paar oneliners tegenaan. 'Er zullen altijd problemen zijn, maar het gaat erom hoe je er mee omgaat.' En: 'Het maakt niet uit wat 'een bureau' zegt over onze economie, we zullen altijd een triple-A land zijn.'19:58 uur:Obama zegt dat het congres een aantal wetsvoorstellen die in de maak zijn moet aannemen, om zo de arbeidsmarkt te stimuleren. Hierbij gaat het bijvoorbeeld om een wet die werkloosheidsuitkeringen regelt.19:55 uur:Obama zegt dat er ook belastinghervormingen nodig zijn. 'De welgestelden moeten hun deel betalen', aldus de president. Er zijn allerlei hervormingsplannen in de maak. Het probleem ligt in Washington, aldus Obama. Er is geen politieke wil om de hervormingen ook te accepteren. 'Washington zet zijn hakken in het zand', zegt Obama.19:53 uur:Obama gaat in op het feit dat kredietbeoordelaar S&P; de VS geen AAA-status meer heeft gegeven. Hij zegt dat er ook goed nieuws is, namelijk dat er een gebalanceerde aanpak aankomt. Het akkoord over het schuldenplafond van vorige week is daar een voorbeeld van.19:19 uur:Volgens de laatste berichten spreekt Obama om 19.30 uur. Hoe is het ondertussen met de beursstanden in de VS? De Dow Jones is op dit moment stabiel, maar de Nasdaq en de S&P; 500 blijven hard dalen.Dow Jones: -3,03 procentNasdaq: -4,21 procentS&P; 500: - 4,02 procent19:08 uur:President Obama zou om 19.00 uur een speech geven voor de Amerikaanse televisie. Volgens de laatste berichten kan het nog even duren voordat Obama voor de camera verschijnt.18:38 uur:De beurskoersen in de VS blijven dalen. Een nieuwe tussenstand:Dow Jones: -3,04 procentNasdaq: -3,85 procentS&P; 500: - 3,74 procent18:23 uur:De onzekerheid onder beleggers kwam vandaag ook tot uiting in de prijs van goud. Die steeg tussentijds tot een recordniveau van 1715 dollar per troy ounce (31,1 gram). Later zakte de prijs weer tot onder de 1700 dollar. Vanochtend (Nederlandse tijd) werd de grens van 1700 dollar per troy ounce voor het eerst in de geschiedenis doorbroken. De euro was 1,4230 dollar waard tegen 1,4155 dollar aan het eind van de Europese beurshandel vrijdag.De prijs van een vat ruwe Amerikaanse olie zakte 4 procent tot 83,45 dollar.18:21 uur:De aandelen van banken en verzekeraars behoorden tot de grootste verliezers. Zo zakte ING 8,3 procent, daalde Aegon 7 procent en verloor SNS Reaal 6,3 procent. Delta Lloyd leverde 5,7 procent in. In Frankfurt daalde Commerzbank 8,5 procent en in Parijs ging Soci\u00e9t\u00e9 G\u00e9n\u00e9rale 8,4 procent lager.18:11 uur:De grootste verliezers binnen de AEX vandaag:ArcelorMittal: -9,59 procentFugro: -9,04 procentING Groep: -8,31 procentAperam -7,95 procentRandstad -7,91 procent18:02 uur:Nu zijn alle ogen gericht op de Amerikaanse koersen. De verliezen blijven daar oplopen. Een nieuwe tussenstand:Dow Jones: -2,64 procentNasdaq: -3,67 procentS&P; 500: - 3,55 procent17:47 uur:De resultaten: De Amsterdamse AEX-index is vandaag voor de 11e dag op rij lager gesloten. De AEX sloot 4,4 procent in de min op 283,36 punten.Ook de grote Europese beurzen noteerden forse verliezen:De MidKap-index daalde 5,7 procent tot 446,39 punten.De beurs van Londen (FTSE) daalde 3,4 procent, die van Parijs (CAC) 4,7 procent en die van Frankfurt (DAX) 5 procent.17:37 uur:De Amerikaanse president Obama zal over minder dan anderhalf uur een speech geven op de Amerikaanse televisie. Verwacht wordt dat hij zal spreken over de economische situatie.17.32 uur:De handelsdag op de Europese beurzen zit er bijna op. Over een paar minuten volgende de offici\u00eble eindresultaten.17.20 uur:Op de beurs in Griekenland is net een verbod afgekondigd op 'short selling' (het lenen van aandelen om ze te verkopen en ze later goedkoper terug te kopen). Het verbod duurt 2 maanden.17.00 uur:De AEX daalt nu wel weer flink met 4,3 procent. Ook de DAX in Duitsland gaat naar beneden. De beurs noteert voor het eerst sinds september 2010 minder dan 6000 punten. De beurs in Griekenland (ATG) is vandaag zwaar getroffen. De ATG sloot af met de laagste notering sinds 14 jaar.16.44 uur:De AEX daalt niet verder en staat nog steeds op een verlies van 4 procent.16.35 uur:Nu verliest de Dow Jones meer dan 3 procent en de Nasdaq meer dan 4 procent. Ook de AEX staat op een verlies van meer dan 4 procent, net als de CAC. De DAX daalt bijna 3 procent.16.31 uur:Standard & Poor's heeft nu ook de kredietwaardigheid van de twee grootste hypotheekverstrekkers in de VS afgewaardeerd: Fannie Mae en Freddie Mac.Ze noteren net als de VS zelf niet langer AAA, maar AA+.16.26 uur:En ook de beurzen in de VS zakken weg.Dow Jones: - 2,52 procentNasdaq: -3,52 procentS&P; 500: - 3,14 procent16.21 uur:De AEX duikt nu dieper in het rood. De AEX staat met 286,55 punten nu op een verlies van 3,31 procent. Dat is de slechtste stand van de dag. Ook andere Europese beurzen zien hun verlies verder oplopen.CAC: -3,11 procentDAX - 2,86 procentFTSE: -1,92 procent16.12 uur:Hoewel de cijfers in de VS op rood staan, is er absoluut geen sprake van een 'meltdown'. Eerder van stabilisatie. Spanje en Itali\u00eb laten nu wel weer verlies zien.16.03 uur:De reacties op deze beursdag zijn gemengd. 'Er is zoiets als gewenning', zegt een beurshandelaar. Leeshierons artikel.16.01:De Amerikaanse beurzen lijken hun verlies te stabiliseren.16.00 uur:De beurs van Sao Paulo kende een slechte start en verloor bij opening 4,5 procent.15.54 uur:Met de Griekse beurs (Athex) gaat het niet goed. Inmiddels verliest Athene ruim 5 procent.15.49 uur:De Amerikaanse verliezen lopen iets op. Een overzicht.Dow Jones 11.234 (-1,88 procent)Nasdaq 2.480 (-2,15 procent)S&P; 500 1175 (-2,07 procent)15.46 uur:Bijna alle fondsen binnen de Dow Jonesindex noteerden bij opening lager. Bank of America was met een min van ruim 8 procent de grootste daler onder de Amerikaanse hoofdfondsen. Coca-Cola en supermarktconcern Wal-Mart lieten kleine winsten zien.15.44 uur:Vooralsnog valt het voorspelde bloedbad op de beurzen dus mee.15.39 uur:Een paar minuten later kantelt het Europese beeld. De AEX verliest nu 2,03 procent. De DAX doet het nu slechter met een verlies van 2,97 procent. De Dow Jones staat nu op -1,51 procent, de Nasdaq op -1,97 procent. Ter vergelijking: Moskou verliest nu bijna 6 procent.15.36 uur:De AEX verliest nu ook wat meer en staat nu op een verlies van 3,06 procent. De Dow Jones herstelt zich nu iets en staat op een verlies van 1,72 procent.15.34 uur: Technologiebeurs Nasdaq verliest nog meer. De beurs staat enkele minuten na opening op een verlies van 2,97 procent. De S&P; 500 verliest 2,16 procent.15.31 uur: De Dow Jones opent met een verlies van ruim 230 punten. Dat is meer dan 2 procent lager dan de slotstand van vrijdag.15.22 uur:Met nog een kleine tien minuten te gaan loopt de spanning op. Hoe zal Wall Street openen? Nu wordt een iets steviger openingsverlies van 240 punten verwacht. Eerder op de dag werd er nog van 220 punten uitgegaan.15.21 uur:De Russische beurt noteert momenteel een verlies van ruim 5 procent.15.02 uur:Leeshierwaarom de steunaankopen door de ECB een fors politiek risico met zich meebrengt.15.00 uur:Tijd voor weer een beursoverzicht.AEX: -2,69 procentDAX: -2,51 procentFTSE: -1,61 procentCAC: -2,24 procent14.58 uur:Volgens deze columnist van The Washington Post moet de wereld niet zo in paniek raken. 'Dit is niets vergeleken met de meltdown van de beurs in 2008',schrijftBurton Malkiel.14.40 uur:En ja hoor. Natuurlijk hebben Republikeinse presidentskandidaten zware kritiek op president Obama. Zo noemt de belangrijkste kandidaat, Mitt Romney, 'de afwaardering door S&P; Obama's 'mislukking'.\u00a0 Lees ermeerover bij CNN.14.29 uur:De euro levert nu terrein in op de dollar. Voor een euro wordt nu 1,4227 dollar betaald. Eerder vanochtend was dit nog 1,4373 dollar. Ook tegenover het Britse pond en de Japanse Yen daalt de euro.14.26 uur:Over ruim een uur opent Wall Street haar deuren. Waarschijnlijk zal de beurs bij opening meer dan 200 punten dalen. De grote vraag is wat de Amerikaanse belegger daarna gaat doen. Op jacht naar koopjes of aandelen in de verkoop doen?14.24 uur:De president van de ECB Jean-Claude Trichet heeft vorige week een geheime brief aan de Italiaanse regering gestuurd waarin hij 'dicteert' hoe het land economisch hervormd moeten worden. Dat meldde het Italiaanse dagblad Corriere della Sera vandaag.14.06 uur:Zorgen over de wereldeconomie doen de olieprijs geen goed (althans, niet voor beleggers, maar wel voor de autobezitter). Vandaag werd een vat olie 2,99 dollar goedkoper en kost nu 83,91 dollar.14.00 uur:Het beeld is grotendeels onveranderd. De beurzen staan in het rood, maar verliezen vooralsnog niet nog meer.AEX: -2,37 procentDAX: - 2,17 procentCAC: -1,70 procentFTSE: -1,71 procent13.42:Zoals met iedere grote nieuwsgebeurtenis laten twitteraars volop hun licht schijnen over deze beursdag.#zwartemaandagis \u00e9\u00e9n van de meest besproken onderwerpen. Dezetweetwillen we u niet onthouden. 'Zwarte maandag, rellen in londen... De jaren tachtig bellen. Ze willen hun nieuws terug.'13.37 uur:De beurzen van Milaan en Madrid schrijven weer voorzichtig groene cijfers, met iedere enkele tiendes van een procent winst. De Duitse DAX en de Franse CAC staan nog wel stevig in de min.13.27 uur:AEX-update: -2,31 procent op 298,50.13.18 uur:Ook vanmorgen uitte superinvesteerder Warren Buffet weer scherpe kritiek op S&P;, dat de kredietwaardigheid van de VS dit weekend verlaagde. 'Onze munt is niet AAA, en in de afgelopen maanden heeft onze regering ook niet AAA gepresteerd, maar onze schuld is AAA.'Overigens moet er wel gezegd worden dat het bedrijf van Buffett voor circa 40 miljard aan Amerikaanse schuldpapieren bezit.13.14 uur:Rijke Italiaanse zakenmannen hebben aangeboden om overheidsleningen op te kopen om nog meer financi\u00eble rampspoed te voorkomen.\u00a0 'Als Itali\u00eb onze hulp nodig heeft, hier zijn we', aldus een petitie die onder andere door de bazen van bandenmaker Pirelli en energiebedrijf Eni werd ondertekend.13.10 uur:We kijken met grote belangstelling naar hoe de financi\u00eble markten zich roeren vandaag, vooral omdat een koersval ook invloed kan hebben op de re\u00eble economie. Of u nog bereid bent grote aankopen te doen is hier een belangrijke factor in. Daarom vroeg vk.nl u of de onrust op de financi\u00eble markten invloed heeft op uw grote aankopen. De tussenstand na enkele uren: Een zeer krappe meerderheid van 51 procent zegt dat de huidige onzekerheid invloed heeft op het doen van grote aankopen.Geef hier uw mening.13.02 uur:Econoom Arnoud Boot van de Universiteit van Amsterdam noemt de beslissing van de ECB om Italiaanse en Spaanse staatsobligaties op te kopen  een groot politiek risico. Het is noodzakelijk om de rust op de financi\u00eble markten op korte termijn terug te brengen. Maar in principe had de ECB nooit steunaankopen mogen doen, omdat ze zichzelf zo opzadelen met een enorm kredietrisico. De kans bestaat volgens Boot dat de ECB zal moeten afschrijven op de obligaties die ze aankopen. Om dat verlies goed te maken, zullen ze moeten aankloppen bij de lidstaten. 'De betrokkenheid van de ECB vormt een gevaar voor zijn politieke onafhankelijkheid', aldus Boot tegen het ANP.12.47 uur:Ook het satirische weblog De Speldhoudt een liveblog bijvandaag. De laatste update luidt: 'De aandelen zijn inmiddels op hun dieptepunt aangeland. Nu is de tijd om in te stappen, aldus Tjerk Tjerksma, buschauffeur op lijn 7 van Heerenveen naar Sneek.' Nog meer humor: 'Duracell verliest AAA-status'.12.30 uur:Op dit moment noteren we een verlies van ruim 3 procent voor de AEX, de Duitse DAX-index geeft een verlies van 2,34\u00a0 procent aan en de FTSE in Londen boekt een voorlopig verlies van 1,59 procent.12.23 uur:Ook de beurs van Madrid staat nu in het rood. Dat is nog niets vergeleken met de beurs van Athene die ook vandaag fors daalt (-4,8 procent). De beurs staat nu op het niveau van midden jaren negentig.12.21 uur:Persbureau AFP meldt dat Duitsland het Europese noodfonds vooralsnog niet wil verhogen. En in Europa gebeurt op dit onderwerp niets zonder de goedkeuring van Berlijn.12.20 uur:De groei van 's werelds grootste economie\u00ebn neemt de komende maanden verder af. Dat concludeerde de Organisatie voor Economische Samenwerking en Ontwikkeling (OESO) vandaag op basis van haar eigen index van leidende economische indicatoren.Net als in de voorgaande maanden wijzen de indicatoren volgens de OESO op een afname van de groei in onder meer China, Duitsland, Frankrijk, Itali\u00eb, Brazili\u00eb, India en Groot-Brittanni\u00eb. Volgens de organisatie is de groei nu echter mogelijk ook in de Verenigde Staten, Japan en Rusland over het hoogtepunt heen.Voor Nederland verwacht de Parijse denktank eveneens een afname van de economische groei.12.16 uur:Zoals eerder al gezegd. De opening van Wall Street is waar iedereen gespannen naar uitkijkt. Hoe reageert de Amerikaanse beurs op het besluit van S&P; om de kredietwaardigheid van het land af te waarderen? Om 15.30 uur Nederlandse tijd weten we het.12.10 uur:Ook de Italiaanse beurs noteerde om 12.00 uur een kleine min van 0,1 procent, terwijl de Spaanse beurs nog 0,5 procent in de plus stond. Eerder deze ochtend wonnen beiden flink, doordat de ECB is begonnen met het opkopen van staatsobligaties van deze veelgeplaagde landen.12.00 uur:De handelsdag is drie uur oud. Na een aanvankelijk negatief begin, lieten de Europese beurzen de eerste uren groene cijfers zijn. Dat is nu omgeslagen. Leeshiereen uitgebreide samenvatting van deze handelsochtend.11.54 uur:De AEX is het laatste half uur redelijk stabiel. Het verlies blijft zo rond de 2,5 procent.11.46 uur:'Het opkoopprogramma van de ECB biedt ondersteuning, maar de markten blijven zeer volatiel', aldus een anonieme Nederlandse handelaar. Om de onrust op de financi\u00eble markten te beteugelen ging de ECB vandaag over tot de aankoop van Italiaanse en Spaanse staatsleningen. In reactie hierop daalden de rentes van Spaanse en Italiaanse staatsobligaties.11.43 uur:The Guardian verwacht dat Wall Street flink lager zal openen. De eerste voorspellingen laten een openingsverlies van 210 punten naar 11.222 zien. Wall Street opent om 15.30 uur Nederlandse tijd.11.35 uur:Alle 25 fondsen in de AEX staan nu op verlies. Grootse dalers zijn Fugro (-6,3 procent) en ArcelorMittal (-4,96 procent). Ook PostNL dat eerder vanmorgen nog voor haar cijfers werd beloond staat nu op een verlies van 3,47 procent.\u00a0 Overigens staat de AEX nu op een verlies van 2,18 procent.11.29 uur:De AEX zakt nu nog verder weg. Het verlies bedraagt nu\u00a0 3,01 procent. Parijs doet het ook slecht met een verlies van 2,41 procent. Milaan en Madrid noteren nog een plus van ruim een procent.11.22 uur:Met een koersverlies van 2,5 procent is de AEX \u00e9\u00e9n van de slechtst presterende beurzen in Europa. Andere beurzen laten kleinere verliezen zien.11.15 uur:De AEX laat nu toch een vrij forse daling zien. De index staat 2,30 procent in en de min op iets minder dan 290 punten en stond vandaag nog niet lager. Ook andere beurzen verliezen terrein.11.14 uur:De Verenigde Staten moeten stoppen met wijzen naar anderen en zelf de verantwoordelijkheid nemen voor het oplossen van hun schuldproblemen. Dit schreef het Chinese staatspersbureau Xinhua vandaag in een commentaar.'In plaats van samen de problemen proberen op te lossen, zetten Democraten en Republikeinen vraagtekens bij de juistheid van de afwaardering door Standard & Poor's en geven ze elkaar de schuld van de problemen', aldus het commentaar.11.05 uur:In tegenstelling tot S&P; verlaagt kredietbeoordelingsbureau Moody's de kredietwaardigheid van de VS niet. Wel waarschuwt het bureau dat dit in 2013 zou kunnen gebeuren en worden de Amerikanen opgeroepen om meer haast te maken met bezuinigingen en het terugdringen van het begrotingstekort. Leeshierde hele verklaring.11.00 uur:Twee uur na de opening van de meeste Europese beurzen is er nog steeds sprake van kleine verliezen. Zo staat de AEX op een verlies van een klein procent en de DAX op min 0,67 procent. Volghieralle koersinformatie.10.57 uur:Om 15.30 uur opent Wall Street. Dan zullen we weten hoe de Amerikaanse beurzen reageren op het besluit van S&P.; Een besluit dat de wereld dit hele weekend bezig hield. Toch gemist? Leeshiereen samenvatting.10.52 uur: De economie van Frankrijk groeit in het huidige derde kwartaal naar verwachting met slechts 0,2 procent ten opzichte van het voorgaande kwartaal, de helft van het groeitempo van de eurozone in zijn geheel. Dat heeft de centrale bank van Frankrijk vandaag bekendgemaakt.10.34 uur:Het sentiment wordt weer wat negatiever op de Europese beurzen. Waarschijnlijk hebben koopjesjagers nu hun slag geslagen. Zowel Amsterdam (-1,04 procent), Parijs (-0,26 procent), Frankfurt (-0.91 procent) en Londen (-0,62 procent) laten allemaal kleine minnen zien.10.33 uur:De rente op de Amerikaanse staatsobligaties is vanmorgen licht gedaald. Voor tienjarige-leningen moet nu 2,533 procent worden betaald, tegen 2,558 procent eerder. Het lager waarderen van S&P; heeft vooralsnog dus weinig effect. Ook de rente op dertigjarige leningen daalde licht.10.25 uur:Hieraan zie je het effect van het opkopen van staatsobligaties door de ECB het best. De rente die Itali\u00eb op haar tienjarige leningen moet betalen is vanmorgen gedaald van 6,2 naar 5,42 procent. In Spanje ging het tarief van 6,1 naar 5,31 procent.10.16 uur:De beurs in Hong Kong is voor de vijfde opeenvolgende dag met verlies gesloten. De Hang Seng Index verloor 2,17 procent op 20.460,57. Eerder op de dag stond de beurs nog op een verlies van 4 procent.10.15 uur:Leeshiermeer over het opvallende herstel van de Europese beurzen.10.12 uur:Na net nog groene cijfers te hebben geschreven, begint de AEX nu weer wat te dalen. Momenteel verliest de beurs 0,68 procent. Madrid en Milaan noteerden om 10.00 uur beiden een plus van 4 procent.10.08 uur:Het aantal werkloze mannen van 25 tot 45 jaar is de afgelopen drie jaar ruim verdubbeld. Deze groep is daarmee het hardst geraakt door de economische crisis, zo blijkt uit vandaag gepubliceerde cijfers van het Centraal Bureau voor de Statistiek (CBS).Het aantal werkloze mannen in deze leeftijdsgroep nam toe van 46.000 in het tweede kwartaal van 2008 tot 99.000 in dezelfde periode dit jaar.10.04 uur:Volgensditartikel in the New York Times zal de beslissing van S&P; om de VS af te waarderen gevolgen hebben voor de bezuinigingen in het land. De krant verwacht dat het ingestelde 'supercommittee' van Republikeinen en Democraten ingrijpender voorstellen zal doen. De twee politieke partijen in de VS verschillen scherp van mening over hoe het torenhoge begrotingstekort en de snel oplopende staatsschuld op te lossen.09.52 uur:Bijna een uur na opening blijft de AEX rond de nullijn hangen. Dit zijn de standen van de belangrijkste beurzen.AEX: 296,30 (-0,14 procent)DAX: 6.224,42 (-0,16 procent)FTSE 100: 5.260,04 (+0,57 procent)CAC: 3.302,76 (+0,74 procent)09.44 uur:De grootste stijger op de Amsterdamse beurs is vanochtend PostNL. De beurs reageert positief op decijfersdie het bedrijf vanochtend presenteerde.09.41 uur:Ook de euro zit in de lift. De munt stijgt ten opzichte van de dollar. Voor \u00e9\u00e9n euro wordt nu 1,4373 dollar betaald. Dat is een plus van 0,43 procent.09.39 uur:En ook de beurs in Londen staat nu in de plus. Zwarte Maandag blijft vooralsnog uit op de Europese beurzen.09.35 uur:De leden van de G20, waarin de 19 belangrijkste economische landen en de Europese Unie zijn vertegenwoordigd, zijn bereid om samen te werken om de stabiliteit op de financi\u00eble markten te garanderen en de economische groei te bevorderen. Dat blijkt uit een verklaring van de groep die vandaag werd uitgegeven.'We blijven de komende weken nauw met elkaar in contact en we zullen samenwerken om de financi\u00eble stabiliteit te garanderen', aldus de G20.09.27 uur:Ook de AEX noteert nu een plus van een half procent. Financi\u00eble waarden als ING (+0,87 procent) en Aegon (+0,09 procent) doen het ook goed.\u00a0 ING is ook het meest verhandelde AEX-aandeel op dit moment.09.24 uur:Opvallend. De beurzen in Spanje en Itali\u00eb veren op. Zowel de Spaanse IBEX als de Italiaanse FTSE MIB winnen in de eerste handel meer dan 2 procent. Dat is goed nieuws voor deze veelgeplaagde landen. Ongetwijfeld heeft het besluit van de ECB om staatsobligaties van deze landen op te kopen hier invloed op. Hierdoor daalde de rentes op deze obligaties vanochtend al flink, nadat deze vorige week nog op recordhoogten stonden.09.18 uur:Wil je de meest actuele beurscijfers in de gaten houden? Volg zehier.09.16 uur:De beurs van Shanghai is zojuist met een fors verlies gesloten. De Chinese indices daalden met 3,7 procent. De Russische beurs opende bij opening ook met een verlies van ruim 3 procent.09.14 uur:De beurzen in Frankrijk en Belgi\u00eb laten nu kleine plussen zien.09.11 uur:De goudprijs blijft maar stijgen. Voor een troy goud (31,1 gram) moet nu meer dan 1700 dollar worden betaald. De goudprijs is al jaren aan een gestage opmars bezig.09.09 uur:De AEX veert verder op. Nu staat de beurs op een verlies van 0,76 procent.09.08 uur:Ook de beurs in Parijs laat een kleine min van een kleine procent zien.09.07 uur:Tot nu toe lijkt er op de Europese beurzen geen sprake te zijn van een Zwarte Maandag. Hiervoor werd dit weekend wel gevreesd.09.06 uur:De rente op 10-jarige Spaanse en Italiaanse staatsobligaties is vandaag\u00a0 fors gedaald nadat de Europese Centrale Bank (ECB) had aangekondigd obligaties van deze landen op te gaan kopen. Leeshiermeer over deze beslissing van de ECB.09.01 uur: De AEX is de dag begonnen met een verlies van 1,6 procent. De Britse FTSE zakte bij opening 1,2 procent.08.58 uur: De Aziatische markten hielden de verliezen vandaag binnnen de perken. Zo verloor de Japanse Nikkei-index 'slechts' 2.8 procent.Volg de Volkskrant op TwitterWord vriend van de Volkskrant op Facebook",
      "time": "8 augustus 2011, 09:03",
      "timeofday": "09:03",
      "title": "Beurskoersen dalen wereldwijd: een overzicht",
      "year": 2011
    },
    {
      "category": "Politiek",
      "count": 57,
      "day": 29,
      "href": "http://www.volkskrant.nl/politiek/-de-zorgen-van-de-mensen-zijn-terecht~a2459324/",
      "month": 6,
      "text": "We leven in een tijd van onbehagen. De meeste Nederlanders zijn tevreden met hun eigen leven, maar veel minder met de maatschappij waarvan ze deel uit maken. Onzekerheid is een levensgroot kenmerk van deze tijd.Niet alleen economisch, niet alleen de baan en het inkomen, maar breder. Hoe gaat ons land eruit zien? Blijft Nederland nog wel Nederland als er zoveel buitenlanders bij komen? Blijft mijn buurt wel mijn buurt als er weer een kerk gesloten wordt en er een moskee wordt gebouwd? Waarom passen de nieuwkomers zich niet aan ons aan? Zij hebben geen last van mij ik wil ook geen last van hen hebben. Ze pikken toch niet de baan van mijn zoon in? Alles is zo duur geworden in Nederland; wordt mijn pensioen straks ook nog gekort? Hoe zit het eigenlijk met de boodschappen die ik doe: wat kan ik nu wel en wat kan ik nu beter niet eten van die producten uit het buitenland en zit die buitenlandse ziekte nu ook in onze groente of in ons vlees? Moeten we ook niet gewoon helemaal af van al dat buitenlandse gedoe en kunnen we niet - letterlijk - beter onze eigen boontjes doppen? Het buitenland kost toch alleen maar geld en levert weinig op behalve problemen. Europa: ik weet dat er veel geld naar toe gaat maar ik zie er niets van terug. Waarom bemoeit Brussel zich \u00fcberhaupt met ons? Ja, ik zie dat als er een ander land failliet gaat dat we dan n\u00f3g meer geld geven. Sinds wanneer zijn wij een liefdadigheidsinstelling..?Dit onbehagen is door de traditionele politieke partijen, ook door mijn eigen CDA, lang weggezet als een foutieve reactie op de snelle veranderingen in de wereld. Heus, alles zou goed komen.Maar dit onbehagen is begrijpelijk. Het is niet meer vanzelfsprekendheid dat onze kinderen het beter zullen hebben dan wij. De samenhang in steden en dorpen is verdwenen door de komst van individualisering, immigranten vanuit de hele wereld en een complexer wordende samenleving. De traditionele verbanden van kerk, partij en vereniging bestaan niet meer. In Brabant verdwijnen de komende tien jaar 237 van de 287 kerken. Het levensbeschouwelijke kompas dat wij van huis uit meekregen, heeft plaatsgemaakt voor een vrijheid die vaak meer beangstigt dan bevrijdt.Kort door de bocht of niet: het zijn terechte zorgen van mensen. Hoe je er vervolgens op inspeelt en mee omgaat is een tweede. Ik denk dat de onzekerheid van mensen in onze huidige tijd d\u00e9 voedingsbodem voor populisme is. Niet hun zorgen zelf zijn populistisch maar de antwoorden van bepaalde leiders die er zelf beter van willen worden. Die er populair van willen worden. Terwijl de sociaal wenselijke antwoorden van andere leiders het onbegrip ten opzichte van de zogenaamde Haagsche zakkenvullers vergrootte.Hoe ga je hiermee om als politieke partij? Aan welke kant staan wij als CDA? Wat is ons christen democratisch antwoord? Mijn dank gaat uit naar het WI voor de boeiende bijdragen die zijn gemaakt over het thema populisme. Ik ken het WI als grondig, degelijk, intellectueel en koersvast.II PARTIJHet eigen verhaalHet onbehagen moet ook het onbehagen zijn van een volkspartij als het CDA. Anders laten we de mensen over aan populistische partijen die dit onbehagen wel benoemen, en daarvoor worden beloond met de ene verkiezingsoverwinning na de andere. Een groot deel van de mensen die PVV stemden, zijn onze mensen. Met hun zorgen. Ik wil niet blind zijn voor de voedingsbodem van populisme, voor de onvrede in de samenleving, voor de onzekerheid van mensen. Ik heb begrip voor de zoektocht naar houvast en stabiliteit. Het is hetgeen professor Gabriel van den Brink eerder noemde in zijn boek 'Moderniteit als Opgave'. Mensen zoeken rust, stabiliteit en overzicht. Juist omdat alles, nabij en in de wereld, al zo snel gaat, hunkeren de mensen naar dit overzicht. Overzicht waar constant door vooral de progressieve elite met veel dedain als 'burgerlijk en bekrompen en spruitjeslucht' op afgegeven werd. Dat dit jarenlang gedaan is, moeten we onder ogen zien. En dan hoeven we niet terug naar de jaren vijftig of naar een idealistische heilstaat, die er niet komt.Het CDA moet een christendemocratisch antwoord op het onbehagen vinden. Het populisme zal nooit het antwoord van het CDA kunnen zijn. Tegelijkertijd moeten we de zorgen niet afdoen als onfatsoenlijk of stellen dat je dat niet mag vinden. Wij willen luisteren naar de mensen, maar we willen meer doen dan wat mensen willen en zeggen. Het CDA wil richting geven en mensen overtuigen vanuit zijn beginselen. De wil van het volk is nooit absoluut. Ze wordt begrensd door de rechtstaat, de vertegenwoordigende democratie en internationale verdragen. Het volk kan ook ontsporen; denk aan de manier waarop Socrates en Jezus ter dood werden veroordeeld. Het CDA wil altijd rechtvaardigheid en zijn beginselen vooropstellen en niet de wil van de toevallige meerderheid.De Leitkultur uitdragenHet grote verschil tussen populisme en christendemocratie is dat wij als CDA, dat ik, wil luisteren naar mensen, maar ook richtinggevend willen zijn. Vanuit beginselen. Niet vluchtig, maar gefundeerd. Populisten vinden in de regel dat de overheid zich met te veel bemoeit, dat de belastingen te hoog zijn, dat massale immigratie een probleem vormt, dat de islam vaak nogal onbeschaafd is. Met die standpunten kun je het oneens zijn, maar het is wel erg gemakzuchtig ze meteen als onredelijk te diskwalificeren. Politiek moet meer zijn dan doen wat mensen willen en zeggen. En natuurlijk, ook een volkspartij als het CDA moet primair buiten Den Haag acteren, luisteren naar de mensen, maar ook een visie neer durven zetten.We moeten om te beginnen de joods-christelijke wortels van ons land en ons werelddeel erkennen. Het CDA moet dit durven uitdragen. Onze historie, cultuur en onze ongeschreven omgangsvormen. Daarbij hoort overigens ook nieuwsgierigheid naar andere culturen en tradities. Dat de multiculturele samenleving is mislukt, mag geen reden zijn om weg te kruipen achter de dijken, en alles wat vreemd is bij voorbaat af te wijzen.Het populisme is een overreactie op de verheerlijking van het multiculturalisme: het nemen van westerse waarden van nu als superieur en afwijkingen daarvan als niet gewenst. Het CDA zegt ook dat het einde van het multiculturalisme terecht is. Poets het idee van leitkultur weer op, benadruk dat het primaat ligt bij westerse waarden, maar laten we niet naar binnen gekeerd raken. 'Onderzoek alles, maar bewaar het goede'. Dus een gezonde openheid naar andere culturen, tradities en mensen is noodzakelijk voor een vitale cultuur. Populisme vreet aan die gezonde basis.Hoe willen we als CDA de waarden die horen bij onze cultuur in de praktijk vorm geven? Het vertrouwen in politieke partijen, is tot op het nulpunt gedaald. De levensduur van regeringen neemt af. Zodra ze met maatregelen zijn gekomen, worden ze weer weggestemd. Of het nu gaat om christendemocraten, liberalen, socialisten of weer anderen: regeren is creperen. Brown in Engeland, Zapatero in Spanje, Obama in de VS, Merkel in Duitsland: allemaal verloren ze (tussentijdse) verkiezingen. Het onbehagen is groot en het geduld van de kiezers kort.SubsidiariteitIn wezen geven de oude encyclieken dit prima aan. De katholiek sociale leer zoals die sinds eind 19e eeuw geformuleerd is, heeft veel waarden in zich. En ook deze leer geeft aan dat er een weg is tussen kil marktliberalisme en compromisloos socialisme. De katholiek sociale leer benoemt het subsidiariteitsbeginsel en geeft ieder mens, ieder persoon binnen zijn of haar gemeenschap een taak. Een persoonlijke verantwoordelijkheid. Deze beginselen passen bij het CDA. Wat betekent dat in het licht van populisme? Dat mensen hun onvrede niet moeten uiten door te wijzen naar anderen, maar de samenleving zelf moeten helpen inrichten. De overheid faciliteert daarbij. Niet meer. Dat zou het CDA meer moeten benadrukken. De mensen zijn zelf aan zet. Wanneer mensen de samenleving zelf inrichten, hebben ze niemand in Den Haag meer nodig die zegt dat er een kloof bestaat tussen hen en de politiek. Niet roepend dat de elite niet deugt en niet eens in het jaar stemmend over een referendum. Neen, echt betrokken.InstitutiesOntaardt dat in individualisme en najagen van eigen belang? Ik denk het niet. Mensen maken deel uit van een gezin en een familie, leven in een stad of dorp, zijn actief in een sportclub of een vakbond. Als CDA-er wil ik een lans breken voor instituties - let wel: niet instituten - in onze maatschappij. Het zou onterecht zijn als we die als ouderwets terzijde schuiven. Ze zijn een noodzakelijke buffer tussen de mensen en de overheid, tussen het leven van alle dag en de staat. Instituties moeten meegaan met nieuwe generaties en mee-ademen met de tijd; maar wel blijven ademen en hun achterban blijven vertegenwoordigen! Wanneer ze dat niet doen, dan raken ze gedateerd, worden minder relevant en uiteindelijk overbodig. Kijk naar het tanende draagvlak in de samenleving voor de publieke omroepen, de woningbouwcorporaties of de natuurbeschermingsorganisaties.Een hyves, twitter-account of facebook-groep kunnen nieuwe verschijningvormen zijn van oude instituties. Zelfs de katholieke kerk, een instituut dat onder vuur ligt vanwege ethische schandalen, is in de loop der eeuwen veranderd. Had de kerk dat niet gedaan, dan had ze allang niet meer bestaan. Ook hier geldt weer dat de sociale media instituties juist kunnen versterken, moderniseren en een nieuwe functie geven. De website van het Vaticaan is \u00e9\u00e9n van de modernste. Inderdaad: beeldcultuur past bij katholieken.Juist omdat het CDA niet blind op enkel markt of overheid vertrouwt, breek ik een lans voor eigentijdse instituties. Ik zet me af tegen partijen als D66 en de PVV, die tegen instituties tekeer gaan. De laatste schopt ertegen als bolwerken van de elite, de eerste wil ze afschaffen en vervangen door een directe democratie. En toch, zonder instituties zou de buffer tussen burgers en de overheid weg zijn. Ik denk dat de mensen, voor wie populisten zeggen op te komen, kwetsbaar zijn zonder instituties; het gevoel van rust, stabiliteit en overzicht nog meer zouden missen.III POLITICIAfstandelijke nabijheidWe kunnen de echte vraagstukken van deze tijd pas op- en aanpakken, wanneer de mensen in hun nabijheid zich veilig voelen. Gelukkig zijn. CDA-politici moeten het vertrouwen terugwinnen van de mensen om hen heen. Dat kan als ze als leiders tussen de mensen staan. Net als de kapelaan vroeger: gezaghebbend, maar toch in de buurt. Vertegenwoordiger van het instituut kerk, maar ook tussen de mensen. Afstandelijke nabijheid, zo zouden CDA'ers wat mij betreft politiek moeten bedrijven en moeten besturen. Wij moeten er zijn voor de mensen voor wie het allemaal te snel gaat met Europa, internet en de wereldeconomie. Het is het subsidiariteitsbeginsel vanuit de katholiek sociale leer, het is zorgen dat de straat, school en ziekenhuis goed zijn. Dan krijgen we ook het vertrouwen dat nodig is voor het oplossen van de ingewikkelde, mondiale vraagstukken; van de eurocrisis tot en met klimaatverandering.Het CDA ziet het hebben van een talent eerder als een verantwoordelijkheid dan als een voorrecht. Mensen op hogere functies in de politiek, in de rechterlijke macht, in het bedrijfsleven en bij publieke instellingen als verpleeghuizen en woningbouwcorporaties zitten op bevoorrechte posities niet voor zichzelf, maar voor het algemeen belang, ook voor de gewone man. Dat lijkt een open deur maar dat is het niet. We hebben ook daar als CDA'ers van weggekeken.VraagstukkenWelke zijn de echte vraagstukken van deze tijd? Ik denk dan aan een goed functionerende arbeidsmarkt, integratie en het gemeenschappelijk fundament van culturele waarden, energiezekerheid en het duurzaam voortbestaan van onze aarde, Europese samenwerking en de antwoorden op de vergrijzing in onze samenleving.Terecht benoemt mijn voormalige collega Ab Klink in CD Verkenningen de prestaties van het Wetenschappelijk Instituut voor het CDA. Ik daag het WI uit ook de komende jaren deze thema's uit te werken met inhoud, durf en idee\u00ebn. Ook als we daar als kabinet misschien af en toe wat zenuwachtig over zouden kunnen worden.C van het CDADe C van het CDA betekent voor mij dat we meer zijn dan een politieke partij. En dat politiek meer is dan beleid: Politiek gaat ook over moraal, over beginselen en betrokkenheid bij mensen. Het CDA zou een maatschappelijke beweging moeten zijn, geworteld in vele duizenden verenigingen in sport, cultuur, religie en maatschappij. Met een eigen denktank met een voortdurende stroom van idee\u00ebn en oplossingen. Met kennis van de maatschappij. Meer een co\u00f6peratieve vereniging dan een BV. Meer samenleving dan Den Haag. We willen geen politiek bedrijven vanuit de waan van de dag, maar vanuit onze beginselen en onze betrokkenheid met de mensen.Het CDA weet dit als geen ander. Het CDA weet wat het is om te regeren en wat het is om te moeten bouwen aan politiek profiel om er na een nederlaag weer bovenop te komen. In het verleden waren regeren en opbouw vaak twee verschillende periodes. Het opmerkelijke aan de huidige situatie is natuurlijk dat we zowel regeren en tegelijkertijd werken aan een opmars. Dat maakt het extra interessant en uitdagend; helemaal in een tijd waarin mensen gevoelig zijn voor populisme.De echte prijsMaar na meer dan 25 jaar in de politiek weet ik dat de populariteitsprijs, niet de prijs is waar je het voor doet. Als voormalig Europarlementari\u00ebr en als voormalig minister van Buitenlandse Zaken noem ik een fors kritiekpunt richting Wilders en de PVV; en dat is dat de positie van Nederland in de wereld. De PVV wil het zogenaamde heartland cre\u00ebren. En dat zou een Nederland moeten zijn met een hek er om heen. En zeker, de internationale vraagstukken zijn niet niks. Maar het is kansloos, negatief en een illusie om te denken dat een hek om Nederland alles oplost en dat we kunnen wegkruipen achter de dijken. We kunnen het ons niet veroorloven om alleen met ziekenhuis, straat en school bezig te zijn. Europa, Euro, een open economie, handel, een vrij verkeer van kapitaal en mensen zijn cruciaal! Juist voor ons als christendemocraten, die aan de wieg van de Europese samenwerking stonden. Samenwerking die heeft geleid tot vrede, stabiliteit en economische groei.Ik leid regelmatig missies met Nederlandse ondernemers en een sterk Nederland is een Nederland dat gericht is op de wereld. Dat was in de Gouden Eeuw en dat is nu. En de makkelijke lokroep van de PVV naar kiezers om het buitenland af te schilderen als eng, gevaarlijk en profiterend is onjuist, kortzichtig en slecht voor onze economie en samenleving. Nederland wordt sterker door Europa en door in het buitenland samen met onze bondgenoten op te komen voor onze gedeelde waarden.En natuurlijk is 'Den Haag' nodig. Niet als startpunt, niet als de maat der dingen, maar als sluitstuk. Omdat bepaalde zaken nu eenmaal politiek afgehecht moeten worden. Maar het primaat ligt in de samenleving. Het vertellen van een gefundeerd verhaal dat soms de publieke opinie trotseert, en het nemen van de verantwoordelijkheid die daarbij hoort, kan leiden tot verlies van populariteit. Het op afstand houden van populisme doet politieke pijn. Dat besef ik me als leider van het CDA-smaldeel in het kabinet terdege. Toch ben ik ervan overtuigd dat dit op den duur waardering zal oogsten. Juist in een tijd van onbehagen zoeken zwevende kiezers partijen met principes.En dan is het zijn van een volkspartij het beste wapen tegen populisme.Populisme vreet aan die gezonde basisIk dank u voor uw aandacht. Populisme vreet aan die gezonde basis.Hoe willen we als CDA de waarden die horen bij onze cultuur in de praktijk vormgeven? De katholieke sociale leer geeft ieder mens binnen zijn gemeenschap een taak en persoonlijke verantwoordelijkheid. Wat betekent dat in het licht van populisme? Dat mensen hun onvrede niet moeten uiten door te wijzen naar anderen, maar de samenleving zelf moeten helpen inrichten. De overheid faciliteert daarbij. Niet meer. Wanneer mensen de samenleving zelf inrichten, hebben ze niemand in Den Haag meer nodig die zegt dat er een kloof bestaat tussen hen en de politiek. Niet roepen dat de elite niet deugt en niet eens in het jaar stemmen over een referendum. Neen, echt betrokken.Ontaardt dat in het najagen van eigenbelang? Ik denk het niet. Mensen maken deel uit van een gezin en familie, leven in een stad of dorp, zijn actief in een sportclub of vakbond. Als CDA'er wil ik een lans breken voor instituties. Het zou onterecht zijn als we die als ouderwets terzijde schuiven. Ze zijn een noodzakelijke buffer tussen de mensen en de overheid, tussen het leven van alledag en de staat. Instituties moeten meegaan met nieuwe generaties en mee-ademen met de tijd. Doen ze dat niet, dan raken ze gedateerd en worden uiteindelijk overbodig. Kijk naar het tanende draagvlak voor de publieke omroepen, de woningbouwcorporaties en de natuurbeschermingsorganisaties.Ik zet me af tegen partijen als D66 en de PVV, die tegen instituties tekeer gaan. De laatste schopt ertegen als bolwerken van de elite, de eerste wil ze afschaffen en vervangen door een directe democratie. En toch, zonder instituties zou de buffer tussen burgers en de overheid weg zijn. De mensen voor wie populisten zeggen op te komen, zijn kwetsbaar zonder instituties, ze zouden het gevoel van rust, stabiliteit en overzicht nog meer missen.Een fors kritiekpunt richting Wilders en de PVV is de positie van Nederland in de wereld. De PVV wil het zogenaamde heartland cre\u00ebren, een\u00a0\u00a0 Nederland met een hek er omheen. En zeker, de internationale vraagstukken zijn niet niks. Maar het is kansloos en een illusie te denken dat een hek om Nederland alles oplost. We kunnen het ons niet veroorloven om alleen met ziekenhuis, straat en school bezig te zijn. Europa, euro, een open economie, handel, een vrij verkeer van kapitaal en mensen zijn cruciaal! Nederland wordt sterker door Europa en door samen met onze bondgenoten op te komen voor onze gedeelde waarden.Het op afstand houden van populisme doet politieke pijn. Dat besef ik terdege. Toch ben ik ervan overtuigd dat dit op den duur waardering zal oogsten. Juist in een tijd van onbehagen zoeken zwevende kiezers partijen met principes. En dan is het zijn van een volkspartij het beste wapen tegen populisme.Maxime Verhagenis minister van Economische Zaken, Landbouw en Innovatie en tevens vicepremier in het kabinet-Rutte.",
      "time": "29 juni 2011, 06:00",
      "timeofday": "06:00",
      "title": "'De zorgen van de mensen zijn terecht'",
      "year": 2011
    },
    {
      "category": "Archief",
      "count": 84,
      "day": 24,
      "href": "http://www.volkskrant.nl/archief/omarm-de-krimp~a3497723/",
      "month": 8,
      "text": "Bevolkingsgroei is goed, krimp is slecht. Hoe meer kinderen, hoe meer economische vreugd. Weinig kinderen krijgen ondermijnt daarentegen de economie van een land. Dat idee leeft bij veel burgers en politici - de borreltafelaxioma's in ons denken over de verhouding tussen economisch succes en bevolkingsomvang. Vergrijzing is daarin een gevaar. De angst voor lege steden en volle bejaardenhuizen, de krimp van de bevolking, zit diep geworteld.Die angst is ongegrond, zo stellen internationaal vooraanstaande demografen. 'Het is verouderd denken, dat niet meer thuishoort in de 21ste eeuw', meent Nico van Nimwegen, senior onderzoeker aan het demografisch instituut Nidi en zojuist, op 64-jarige leeftijd, voor de tweede keer grootvader geworden.Zijn dochter draagt daarmee keurig bij aan de Total Fertility Rate (TFR, vruchtbaarheid), die zo ongeveer het gemiddelde aantal kinderen per vrouw weergeeft. Politici wijzen graag op de daling ervan om te betogen dat er meer kinderen moeten komen, zoals minister Rouvoet voor Jeugd en Gezin destijds met zijn (voorzichtige) pleidooi voor grotere gezinnen.Van dat soort reacties moeten we af, vinden de demografen. 'Mij kan die TFR eerlijk gezegd niet veel schelen', zegt Van Nimwegen. 'Ik ben wetenschapper, geen bevolkingsmanipulator.' Maar hij is wel een wetenschapper met een boodschap: accepteer de krimp. Die kan zelfs voordelen hebben.Erg ver weg hoeven we niet om het misverstand over de vergrijzing te ontzenuwen. Duitsland heeft een van de meest vergrijsde bevolkingen ter wereld, er is krimp gaande, maar van economisch verval is eigenlijk geen sprake. Een afname van de bevolking leidt kennelijk niet vanzelf tot economische rampspoed.Omgekeerd kennen veel Afrikaanse landen een uitzonderlijk jonge bevolking. Maar de middelen ontbreken om hen allemaal op te leiden, met alle sociale en economische problemen van dien.Om de boot niet te missen, zouden ze het 'demografisch venster' moeten benutten. Dat opent zich wanneer een grote generatie jongeren zich aandient, gevolgd door een snelle daling van de vruchtbaarheid. Door deze 'jeugdbult' is het aandeel van in beginsel productieve jongvolwassenen in de bevolking uitzonderlijk groot, in verhouding tot de cohorten die onderhouden moeten worden - bejaarden en kinderen.Goede voorbeelden van optimaal profiterende landen in het verleden zijn de Aziatische Tijgers (Zuid-Korea, Taiwan, Hongkong, Singapore) in de jaren tachtig en negentig en uiteraard de westerse landen met hun naoorlogse babyboom. In beide gevallen diende zich de weldadige combinatie aan van veel hoogopgeleide jongeren en hoge economische groei, waardoor de banen voor het oprapen lagen.Love BoatsNu liggen de kaarten bepaald anders, althans in ons deel van de wereld, met zijn minimale groei en toenemende vergrijzing. Zonder problemen is dat uiteraard niet. De verhouding tussen productieven en niet-productieven verandert wel degelijk. Maar er zijn velerlei manieren om met de gevolgen daarvan om te gaan. Verhoging van de pensioenleeftijd. Lagere pensioenen. Het aanboren van ongebruikte arbeidsreserves (vrouwen!). Hervorming van de sociale zekerheid en van de zorg. En jawel: ook een zekere, gerichte arbeidsimmigratie kan onderdeel zijn van zo'n pakket maatregelen. Maar een panacee is het niet.De Amerikaan Joseph Chamie, voormalig hoofd van de VN-divisie voor bevolkingsonderzoek en een van de godfathers van de internationale demografie, zucht diep als het woord immigratie valt. Het is volgens hem een illusie te denken dat het h\u00e9t antwoord kan zijn op bevolkingskrimp. Om de gewenste bevolkingssamenstelling ook op termijn in stand te houden, zouden immers telkens nieuwe golven van immigranten nodig zijn. Samenlevingen kunnen daar helemaal niet tegen, meent Chamie. Hun etnische samenstelling zou er radicaal door veranderen, hele politieke systemen kunnen eraan kapot gaan.Nee, nee, haast hij zich eraan toe te voegen, hij is niet tegen immigratie als zodanig, 'ik ben zelf de zoon van Libanese immigranten'. Zijn weerzin geldt regeringen die massale immigratie doordrukken terwijl de bevolking daar helemaal niet voor is.Chamie ziet hoe regeringen en het bedrijfsleven samenspannen om de arbeidsimmigratie op te voeren. Terwijl burgers voorzichtig zijn met kinderen krijgen, dringen regeringen en bedrijven erop aan. Politici doen er alles aan om krimp van hun bevolking te voorkomen, tot en met de organisatie van overheidswege van Love Days (Rusland) en Love Boats (Singapore).Het bedrijfsleven zit volgens Chamie op hetzelfde spoor. 'Voor big business is veel bevolking gewenst, omdat dat de loonkosten drukt. Ook betekent meer consumenten meer afzet. Vandaar dat ze lobbyen voor immigratie van hoogopgeleide kenniswerkers. Hun regeringen nemen dat pleidooi over. Maar langs die weg valt het demografisch probleem onmogelijk op te lossen.'De winst van immigratie is voor bepaalde groepen, de kosten ervan worden op de samenleving afgewenteld - en op de toekomst. De Amerikaan noemt dat een 'Ponzi scheme', een demografisch piramidespel, dat uiteindelijk zal imploderen. Politici hebben daar veelal geen oog voor. Hun blik reikt niet verder dan de volgende verkiezingen. Demografen denken liever in termen van decennia.Langer werkenDe verwachte toename van de wereldbevolking van 7,2 miljard nu naar 9,6 miljard mensen in 2050, gaat een onvoorstelbare aanslag doen op milieu, grondstoffen en klimaat. Minder mensen is juist heilzaam. Omarm de krimp en pas je beleid daar op aan, is dan ook de kernboodschap van Chamie en Van Nimwegen.Reiner Klingholz, directeur van het Berlin-Institut f\u00fcr Bev\u00f6lkerung und Entwicklung, meent dat immigratie - maar met mate - wel degelijk onderdeel kan zijn van zo'n nieuw beleid. Een vruchtbaarheid van 1,6 tot 1,8 is in zijn ogen optimaal voor de ontwikkelde wereld. In Duitsland, Japan en Zuid-Korea is het gedaald tot 1,4 of lager. Dan kan immigratie helpen de pijn van de krimp te verzachten.Klingholz heeft berekend dat Duitsland met zijn 82 miljoen inwoners een instroom van 200 duizend immigranten nodig heeft om de beroepsbevolking op een duurzaam niveau te houden. 'Het grote probleem', voegt hij daaraan toe, 'is dat we dat moeten doen in een periode van weinig of zelfs geen economische groei. We hebben geen idee hoe dat moet. Zo zijn onze systemen van sociale zekerheid helemaal gebaseerd op het groeimodel.'Van Nimwegen beklemtoont dat ons denken over de problematiek verandert - niet alleen over het verband tussen economie en bevolkingsomvang, maar ook over krimp en vergrijzing. Op de voordelen van krimp in wat een van de dichtst bevolkte gebieden ter wereld is, wordt zelden gewezen. 'Straks ontstaat er meer lucht, meer ruimte. Denk ook aan de schoolklassen die leger worden. Daardoor komen er meer middelen per leerling beschikbaar.'Bovenal moeten we de stijgende levensverwachting in ons denken gaan verdisconteren. Nu wordt aan de borreltafel gesomberd over de verslechterende verhouding tussen werkenden en niet-werkenden. Maar dan wordt meestal de grens van 65 jaar gehanteerd. De kleinzoon van Van Nimwegen heeft meer dan 50 procent kans om 100 jaar of ouder te worden. Elk jaar neemt de levensverwachting met drie maanden toe. 'Dat is geen klein bier. Dat vraagt van ons een heel ander perspectief op de vraag wat het werkzame leven is.'CHINAEenkindbeleid komt als een boemerang terugHypocriet mag je de westerse opstelling tegenover de Chinese eenkindpolitiek gerust noemen. Het in 1979 ingevoerde beleid, in reactie op de eerdere geboortegolven in het land, werd op VN-conferenties over de wereldbevolking vol afschuw veroordeeld als een inbreuk op de persoonlijke keuzevrijheid. Allerlei excessen waren het gevolg, zoals gedwongen abortussen en moord op babymeisjes.Maar achter de schermen was er lof. Geen ander land leverde zo'n grote bijdrage aan het terugdringen van de wereldwijde overbevolking. Daardoor lopen er nu tientallen miljoenen mensen minder rond. Ook westerse demografen waren aanvankelijk in hun nopjes, al groeide de laatste jaren het inzicht dat staatsdwang niet nodig is om het geboortecijfer te doen dalen. Zie Zuid-Azi\u00eb, de Arabische wereld en Latijns-Amerika.Ruim dertig jaar later wacht de bevolking een drastische herziening - de nieuwe leiders komen er naar verwachting dit najaar mee. Van een plots vlam gevatte liefde voor individuele keuzevrijheid is geen sprake, wel van een rekensom. Want het beleid heeft tot een geforceerde vergrijzing geleid. In 2035 zijn maar liefst 400 miljoen Chinezen ouder dan 60 jaar, terwijl het aantal mensen onder de 40 ver achterblijft. Bedenk daarbij dat het Chinese pensioenstelsel ernstige gaten vertoont en met het aantal ouderen ook de zorgkosten gaan toenemen. De financi\u00eble consequenties van het eenkind- beleid zullen groot zijn. Sociaal wordt China geconfron- teerd met een overschot van 20- tot 40 miljoen mannen. Dat maakt het ook al niet eenvoudig om het nieuwe, voor de hand liggende beleidsdoel te bereiken: krijg meer kinderen!Zullen de Chinezen naar die oproep van hun leiders luisteren? Dat staat zeer te bezien, gezien de impact van de stijgende welvaart. In een stad als Shanghai is het geboortecijfer daardoor naar een dieptepunt gedaald. Wat te doen? Na het verbod op meer kinderen kunnen de leiders moeilijk een gebod gaan afdwingen. Tegelijkertijd weten ze dat, mocht het aantal geboorten in de komende jaren niet drastisch toenemen, een tegenwoordig onder demografen populaire voorspelling gaat uitkomen: China wordt oud, voordat het rijk wordt.AZI\u00ebGunstige bevolkingspiramide levert succesnummers opIn demografisch opzicht is Azi\u00eb (afgezien van de vroegere Sovjet-Unie en de Arabische regio) grofweg in vieren te verdelen: China, Oost-Azi\u00eb, Zuidoost-Azi\u00eb en het Indiase subcontinent.Oost-Aziatische landen als Japan en Zuid-Korea zijn h\u00e9t voorbeeld van een geslaagde demografische transitie. In de decennia waarin de bevolking jong was, hebben zij hun demo- grafisch potentieel benut om een economische groeispurt te maken. De gunstige bevolkingspiramide was daarbij een noodzakelijke, maar niet voldoende voorwaarde. Ook investeringen in onderwijs en infrastructuur kwamen eraan te pas, en een slim economisch beleid, gericht op export.Landen in Zuidoost-Azi\u00eb als Vietnam, Thailand en Indonesi\u00eb hebben nu de fakkel overgenomen. Zij hebben nog zeker twintig jaar om het succesnummer te herhalen.Het Indiase subcontinent (Zuid-Azi\u00eb) is - naast China - de regio van de grote getallen. India zal rond 2028 China voorbijstreven als land met de meeste inwoners. Hoe dan ook blijft de regio voorlopig nominaal voor indrukwekkende aantallen zorgen. De komende veertig jaar zullen in Azi\u00eb nog honderden miljoenen kinderen worden geboren. Maar in 2050, als er 5,2 miljard Aziaten zijn, stokt de groei en vanaf dan zal het bevolkingstal zelfs gaan afnemen.In India en omringende landen is de vruchtbaarheid al behoorlijk aan het teruglopen, het vervangingsniveau is in zicht. Vooral Bangladesh krijgt volop lof voor zijn bevolkingsbeleid, waarin versterking van de positie van de vrouw een grote rol speelt. In onderwijs voor meisjes wordt veel ge\u00efnvesteerd. Dit vertaalt zich in kleinere gezinnen.De economische stagnatie waarmee India op het ogenblik kampt, is een veeg teken. Wil de Aziatische gigant in de komende decennia zijn demografisch venster blijven benutten, dan zal het meer vet op de botten moeten hebben.EUROPA'Ninos' en 'bambini' verheerlijken is niet genoegVergeleken met het jonge Afrika, dat deze eeuw de grootste bevolkingsgroei ter wereld zal vertonen, vormt het oude Europa de demografische tegenpool. Vergrijzing en krimp zijn de trefwoorden. Die kloof tussen Europa en Afrika is een direct resultaat van economisch succes. Meer welvaart gaat niet samen met grote gezinnen. Die komen er in Afrika nog volop bij, terwijl ze in Europa nauwelijks meer worden aangetroffen.Voor Europese landen wordt het vooral zaak om de krimp en vergrijzing geleidelijk te laten verlopen. Interessant is Frankrijk, waar het geboortepeil voor Europese begrippen hoog blijft. Hoe dat komt? Cultureel speelt een rol dat fulltime werkende moeders er een ingeburgerd verschijnsel zijn, nadat het slagveld van de Eerste Wereldoorlog de mannelijke bevolking serieus had gereduceerd. Van regeringswege wordt het Franse moeders gemakkelijk gemaakt kinderen te krijgen, via kinderopvangvoorzieningen en fiscale stimulansen.Spanje en Itali\u00eb staan op een hopeloos ogende achterstand. Alleen maar een culturele traditie waarin 'ninos' en 'bambini' worden verheerlijkt, blijkt bij lange na niet genoeg. Laten regeringen na vrouwen in praktische zin tegemoet te komen, dan heeft dat zijn weerslag op het geboortecijfer, tonen de meeste landen van Zuid-Europa. Daarbij voegt zich nog de economische crisis, tot uiting komend in zeer hoge jeugdwerkloosheid. Die leidt in elk geval tot uitstel van kinderen krijgen.Dat is ook in Nederland het geval. Ongewis is of er afstel van komt. Pas dan kan van een demografisch effect van de crisis worden gesproken. Wel wordt afstel mogelijk in de hand gewerkt door recent kabinetsbeleid. Bezuinigingen op de kinderopvang maken gezinsuitbreiding minder aantrekkelijk.VERENIGDE STATENVergrijzing te lijf met Spaanstaligen en immigrantenMet 316 miljoen inwoners staan de VS op de derde plaats op de ranglijst van meest bevolkte landen ter wereld, ver achter China (1,4 miljard) en India (1,3 miljard). Zouden de VS deze eeuw niet een geweldige slag kunnen slaan, zo opperde de Amerikaanse demograaf Joseph Chamie onlangs, door in de hoogste versnelling te gaan waar de VS groot door zijn geworden: immigranten toelaten? Met 10 miljoen per jaar verslaan de VS in 2100 met 1,6 miljard mensen zowel India (1,5 miljard) als China (940 miljoen). De wereldheerschappij is dan verzekerd.Met dat satirische betoog kreeg Chamie heel wat landgenoten op de kast. Sommigen vroegen zich af of hij het land te gronde wilde richten, anderen omarmden de conclusie dat meer mensen ook 'meer macht' betekent - een gedachte waar ook politici nogal eens last van hebben.De Amerikaanse omgang met immigranten vormt het kenmerkende verschil met Europa. Op grond van de geboortecijfers onder blanke Amerikanen zouden de VS even hard vergrijzen als Europa. Maar die terugval wordt gecompenseerd door het aantal geboorten onder van oorsprong Spaanstaligen en door toelating van meer immigranten. De verwachting is een groei tot 400 miljoen Amerikanen in 2050.'Meer immigratie' is dan ook het recept dat Amerikanen graag Europa ten voorbeeld houden. Draai aan de kraan van arbeidsmigranten in het besef van je economische behoeftes, luidt het advies. Voor de VS komt dat tegenwoordig vooral neer op het binnenhalen van hoogopgeleide Aziaten.Makkelijk praten, luidt het Europese antwoord, want jullie hoeven alleen de Mexicaanse grens af te sluiten. Bovendien staat Europa zich voor op een menselijker opstelling tegenover immigranten. Die worden niet aan hun lot overgelaten, maar krijgen direct toegang tot de verzorgingsstaat. Gevolg is dat iedere immigrant duurder is, dus kan Europa zich niet dezelfde royale immigratie als de VS permitteren.Die Amerikaans-Europese tegenstelling wordt minder scherp. Europese landen kiezen voor minder rechten voor migranten en zoeken actiever naar kenniswerkers van buiten de EU. De VS zullen op dat vlak met toenemende Europese concurrentie rekening moeten houden.AFRIKAHet armste continent heeft de grootste gezinnenDe 21ste eeuw wordt, in demografisch opzicht, de eeuw van Afrika. Veruit de grootste groei van de mensheid zal hier plaatsvinden. In het jaar 2100 zal het continent volgens de huidige projecties 3,6 miljard inwoners tellen, meer dan eenderde van de wereldbevolking. Op het ogenblik telt Afrika 1 miljard inwoners. In het jaar 2050 zal dat ruim zijn verdubbeld, tot 2,1 miljard.Afrika bezuiden de Sahara beleeft een ongekende bevolkingsexplosie. Alle projecties wijzen schuin omhoog. Het continent staat de komende eeuw een ongekende transformatie te wachten, met ongewisse gevolgen, ook voor Europa. Nu al trekken duizenden jonge Afrikanen naar het noorden, de Middellandse Zee over, op zoek naar een beter bestaan.De Afrikanen lopen in zekere zin achter bij de rest van de wereld. Demografische fasen die Afrika nog moet doormaken, hebben andere delen van de wereld al beleefd. Hoge kindertallen hebben ook hier een directe relatie met economische deprivatie. Het armste continent heeft de grootste gezinnen, zo eenvoudig is het.Het beeld wordt nog scherper als we inzoomen. De vruchtbaarheid is het hoogst in de armste landen, met name die in West-Afrika. Vrouwen in landen als Mali, Niger en Burkina Faso krijgen in hun leven vijf, zes, zeven kinderen, sommigen meer dan tien. Een deel ervan sterft voor het 5de levensjaar - wat op zich weer een van de verklaringen is voor de hoge vruchtbaarheid.Maar ook binnen de landen zijn er verschillen. In de minst ontwikkelde regio's, meestal op het platteland, is de vruchtbaarheid hoger. Hetzelfde geldt voor de lagere sociaal-economische klassen. De grootste druk ondervinden de armste mensen in de armste gebieden.Afrika kan zijn 'jeugdbult' gebruiken voor een economische groeispurt. Het 'demografisch venster' (als het cohort productieve volwassenen naar verhouding heel groot is) wordt dan omgezet in een 'demografisch dividend'. Dat lukt alleen met verstandig economisch beleid en als er wordt ge\u00efnvesteerd in onderwijs en gezondheid. Voor grote delen van Afrika opent het demografisch venster zich pas tegen het midden van de eeuw.Het venster is een eenmalige kans: wie de kans niet benut, krijgt hem niet nog eens. Voor Afrika zou dat, gezien de verwachte bevolkingsgroei, catastrofaal zijn. Als de 'jeugdbult' in het laatste kwart van de eeuw vergrijst, bezit het continent in dat geval niet de economische spankracht om de grijze golf te verzorgen.ARABISCHE WERELDMeer individuele keuzevrijheid: minder kinderenDelen van de Arabische wereld hebben de afgelopen decennia een revolutionaire ommekeer gemaakt: van zeer hoge naar lage vruchtbaarheid. Tunesi\u00eb en Libanon hebben een vruchtbaarheid bereikt als die van Frankrijk of Zweden, rond het vervangingsniveau. Maar ook in de conservatieve Golfregio doet dit fenomeen zich voor. Landen als Koeweit, de Emiraten en Qatar zagen de afgelopen twintig jaar pijlsnel hun aanwas naar beneden schieten. Vrouwen nemen gemiddeld nog maar twee kinderen en de huwelijksleeftijd is fors gestegen. Voor het niet-Arabische Iran geldt hetzelfde.Deze ontwikkeling ging gepaard met grote verbeteringen in de gezondheidszorg, een enorme toename van de deelname van meisjes en vrouwen aan het onderwijs en een (iets minder indrukwekkende) stijging van de arbeidsparticipatie.Daarmee is de trend in de Arabische wereld een schoolvoorbeeld van de agenda die in 1994 in Ca\u00efro werd uitgestippeld op de historische VN-bevolkingsconferentie. De kerngedachte van bevolkingsbeleid was niet langer 'geboortebeperking', met dwang van bovenaf, maar 'seksuele en reproductieve rechten'. Voortaan stond de versterking van de maatschappelijke positie van de vrouw centraal, en haar individuele keuzevrijheid. Daarbij kwam goed van pas dat dit vanzelf leidde tot lagere bevolkingsgroei. Gezonde, goed ge\u00efnformeerde vrouwen die toegang hebben tot contraceptie kiezen zelf voor kleinere gezinnen.Niettemin kent de Arabische wereld grote regionale verschillen. Bovenstaand verhaal geldt vooral voor de Golfregio en de Maghreb: Tunesi\u00eb, Libi\u00eb, Algerije. De landen van de Mashreq (Egypte, Irak, Syri\u00eb, Jordani\u00eb) kennen hogere kindersterfte en hogere vruchtbaarheid. Nog verder achterop lopen de minst ontwikkelde Arabische landen: Jemen, Soedan, Mauritani\u00eb. Ook Palestina hoort in dit rijtje thuis.De Arabische wereld heeft een bijzonder jonge bevolking. Het wordt hoog tijd dat de voordelen daarvan economisch maximaal worden benut, maar stagnatie en conflicten verduisteren het economisch venster. De maatschappelijke onvrede die tijdens de Arabische Lente explodeerde, is deels te verklaren uit economisch-demografische scheefgroei: te weinig banen voor te veel jonge mensen.",
      "time": "24 augustus 2013, 00:00",
      "timeofday": "00:00",
      "title": "Omarm de\u00a0krimp",
      "year": 2013
    },
    {
      "category": "Archief",
      "count": 65,
      "day": 27,
      "href": "http://www.volkskrant.nl/archief/het-groeit-ons-niet-meer-op-de-rug~a3432616/",
      "month": 4,
      "text": "Het is vierenhalf jaar geleden dat de kredietcrisis uitbrak en Nederland heeft sindsdien al drie recessies achter de kiezen. Op een klein aantal hoogbejaarden na heeft niemand zo'n lange periode van economische malaise meegemaakt. Het Centraal Planbureau (CPB) en De Nederlandsche Bank (DNB), de twee instituten die regelmatig ramingen voor de Nederlandse economie uitbrengen, worden steeds opnieuw verrast door de economische realiteit. Kwartaal na kwartaal moeten ze hun verwachtingen naar beneden bijstellen.Elke crisis gaat een keer voorbij, deze dus ook. Dat betekent echter niet dat Nederland dan terugkeert naar het economische walhalla van de jaren negentig. Het tijdperk waarin de huizenprijzen tot in de hemel stegen, de lonen jaar op jaar omhoog gingen, beleggers slapend rijk werden en de inflatie laag bleef. Economen verschillen vaak van mening, maar hierover zijn ze het wel eens: de westerse wereld zal moeten wennen aan structureel lagere groei dan voorheen. Dat vergt een geestelijke omschakeling, want onze financi\u00eble toekomstverwachting is gebaseerd op een gemiddelde groei van 3 procent of meer.Dat is niet langer realistisch. Het CPB voorzag in zijn juniraming van 2012 dat de Nederlandse economie in het tijdvak 2013-2017 met gemiddeld 1,5 procent per jaar zou groeien. DNB gaat uit van 1,2 procent gemiddelde groei in de komende vijf jaar.Het lijkt nu alsof de crisis van 2008 tot een trendbreuk heeft geleid, maar dat is niet zo. Het gemiddelde groeitempo van de westerse economie\u00ebn daalde al ver voor de kredietcrisis. In de jaren nul lag het groeicijfer slechts drie jaar boven de 3 procent (in 2000, 2006 en 2007). In de rest van dat decennium bleef de groei daar ver onder. Wie nog verder terugkijkt (zie grafiek), moet constateren dat het groeitempo al sinds de 'Swinging Sixties' gestaag achteruitgaat. De groei in de recessieloze jaren negentig lag in de meeste westerse landen (flink) lager dan in de jaren zeventig - een decennium dat twee oliecrises telde.De groeivertraging is economisch goed te verklaren. Er zijn drie belangrijke oorzaken. De eerste is de vergrijzing. In Nederland zijn we nu op een punt waar de beroepsbevolking gaat krimpen (zie grafiek), terwijl de niet-werkende bevolking in omvang groeit. De consequentie daarvan is helder: de arbeidsproductiviteit komt onder druk te staan. Dit terwijl de economische groei in het verleden grotendeels gelijk opging met de groei van de arbeidsproductiviteit. Krimp van de beroepsbevolking leidt in principe automatisch tot lagere groei.Dat negatieve effect kan (deels) worden tegengegaan door de productiviteit per werkende te verhogen, via A: langer werken, B: technologische vooruitgang en C: een hoger opleidingsniveau.Wat optie A betreft: Nederlanders zijn sinds 1950 per saldo niet meer, maar minder gaan werken. In de jaren tachtig en negentig hebben de arbeidstijdverkorting en de vervroegde uittreding (VUT) het aantal gewerkte uren per Nederlander sterk doen dalen. Wel is de arbeidsparticipatie toegenomen doordat steeds meer vrouwen werken, maar het gemiddelde aantal arbeidsuren per werknemer is daardoor juist gedaald. Vrouwen werken immers vaker in deeltijd.De economische groei van voor de kredietcrisis was in Nederland dan ook geheel te danken aan de technologische vooruitgang en de stijging van het opleidingsniveau van de beroepsbevolking, schrijft het CBS in 2008. Het gemiddelde opleidingsniveau in Nederland stagneert echter de laatste jaren (zie grafiek) en de positieve impuls van de digitale revolutie (computers en internet) op de economie is inmiddels wel uitgewerkt, menen economen.Het groeipotentieel van de Nederlandse economie, gebaseerd op het arbeidsaanbod, bedroeg tussen 1998 en 2002 nog 3,3 procent (zie grafiek). Volgens het CPB is dat de komende jaren slechts 1,2 procent. Dat het Planbureau desondanks 1,5 procent groei voorziet, is te danken aan een voorspelde 'inhaalgroei' van 0,3 procent.De effecten van de lagere groei van de arbeidsproductiviteit worden versterkt door de grote schuldenbergen die de westerse economie\u00ebn met zich meetorsen. De economische groei in de jaren tachtig en negentig stoelde niet alleen op productiviteitsstijging, maar ook op een consumptiestijging die gefinancierd werd met krediet, oftewel schulden. Huishoudens, overheden en in mindere mate bedrijven worden nu gedwongen hun schulden af te bouwen. Dat zet een extra rem op de economische groei in de komende jaren, omdat er daardoor minder geld overblijft voor consumptie.Economische groei is misschien wel minder vanzelfsprekend dan wij denken. Sterker nog, in historisch perspectief gezien is het een abnormaliteit. De Amerikaanse econoom Robert Gordon wees er vorig jaar in een veelbesproken discussiestuk maar weer eens op dat economische groei vroeger helemaal niet bestond. Tot 1750 werd elke groeistuip onmiddellijk de kop ingedrukt doordat de bevolking meteen meegroeide. De agrarische productie hield die bevolkingsgroei niet bij, waardoor een hongersnood volgde. Daardoor kromp de bevolking weer en was de economie weer terug bij af.Na 1750 hebben zich drie perioden van hoge economische groei voorgedaan, alle aangezwengeld door technologische vooruitgang, schrijft Gordon. De eerste is de industri\u00eble revolutie van 1750-1830 (stoommachines en spoorwegen). Tijdens de tweede industri\u00eble revolutie (1870-1900) werden waterleidingen en modern sanitair gemeengoed en zagen elektriciteit, benzine en de brandstofmeter het levenslicht. De derde, technologische revolutie (computers, internet, mobiele telefoons, van 1960 tot heden) heeft volgens Gordon minder impact gehad dan de eerste twee. Het wachten is nu op de volgende doorbraak die de economie kan aanzwengelen.Tot die tijd moeten we leren leven met lage economische groei. Dat is geen doemscenario, want lage groei is geen krimp. Het betekent slechts dat we in een iets lager tempo dan we gewend waren nog rijker worden. De uitdaging in de komende jaren is de verdeling van die lagere welvaartsgroei.Huishoudens: ouderen langer doorwerkenDe Nederlandse gezinnen hoeven niet bij de pakken neer te zitten, vinden de economen. 'Voor huishoudens betekent lagere groei dat de koopkracht niet zo hard zal stijgen als we gewend zijn', zegt Maarten Allers, hoogleraar Openbare Financi\u00ebn in Groningen. 'Dat betekent niet dat we armer worden, maar dat we minder snel rijk worden.' Albert van der Horst, CPB-econoom: 'We hadden ooit een economische groei van gemiddeld 4 procent. In de jaren voor de crisis was dat nog maar iets meer dan 2 procent en dat leverde ook geen enkel probleem op.' Voor een soepele vertering van de lagere groei is het wel van belang dat de gevolgen ervan evenwichtig over de bevolking worden verdeeld, zeggen de economen erbij. Hans Stegeman, econoom van de Rabobank: 'Als je zelf werkloos wordt, maar je vrienden niet, is het heel vervelend. Als bijna iedereen werkloos is, vinden mensen het minder erg, blijkt uit onderzoek. Een gevaar is wel dat er een verloren generatie ontstaat, als de werkloosheid lang hoog blijft. Als studenten na hun opleiding geen werk kunnen vinden, worden ze vijf jaar later niet meer geschikt bevonden voor de arbeidsmarkt, omdat ze dan geen enkele werkervaring hebben. De jongeren die dat lot trof in de jaren tachtig, hebben die achterstand op de arbeidsmarkt nooit helemaal goed gemaakt.' Voor de huidige jongeren is dat risico kleiner, denkt Stegeman. 'Ze hebben eigenlijk mazzel met de vergrijzing, want daardoor is er straks een groot tekort aan arbeidskrachten. Maar als de economie aantrekt, moeten aspirant-werknemers wel kunnen verhuizen naar de plek waar dan de banen zijn. Daarom is het van groot belang dat de huizenmarkt verbetert.' Allers: 'Als we meer groei willen, moeten we langer werken. De arbeidsparticipatie van vrouwen is nu al vrij hoog, dat houdt een keer op. De enige oplossing is dat ouderen langer doorwerken. Maar als meer ouderen werken, daalt de productiviteit per werknemer.'Bedrijven: minder groeien op kredietVoor het bedrijfsleven hoeft lage groei ook helemaal niet zo negatief uit te pakken. Volgens Stegeman kunnen bedrijven prima leven met lage groei, mits ze lage schulden hebben. 'Helaas hebben veel bedrijven een groeistrategie geadopteerd die gebaseerd is op krediet. Dat betekent dat ze moeten groeien om hun schulden af te kunnen betalen. Hun verdienmodel is gebaseerd op groei. Als die groei vervolgens uitblijft, dan houd je het niet vol.' Een pregnant voorbeeld daarvan zijn de vastgoedondernemers die zich diep in de schulden staken om kantoren en woningen te bouwen die ze nu aan de straatstenen niet kwijtraken. 'Bedrijven die om te overleven niet afhankelijk zijn van groei, hebben niet een echt groot probleem. Veel bedrijven gaan in zo'n situatie op zoek naar nieuwe nichemarkten. In slechte tijden staan de echte ondernemers op. Het is namelijk gemakkelijk om je bedrijf te laten groeien als de economie groeit. Als de koek steeds groter wordt, is het voldoende om mee te groeien, dan hoef je je marktaandeel niet te vergroten. In een krimpende economie moet dat wel en dat vereist veel meer ondernemerschap.' Maarten Allers ziet wel een potentieel probleem: 'Als de groeivooruitzichten mager zijn, wordt Nederland misschien minder aantrekkelijk als vestigingsplek voor bedrijven. Bedrijven zitten graag in de buurt van hun belangrijkste afzetmarkt. Het bedrijfsleven is tegenwoordig heel erg ge\u00efnternationaliseerd. Daardoor is de drempel om het bedrijf naar Azi\u00eb te verhuizen een stuk lager geworden.' Investeerders maken dezelfde afweging, denkt Stegeman. 'Op het moment dat de groeiperspectieven minder groot zijn, zullen investeerders minder rendement verwachten en dus minder snel instappen. Dat is wat je nu in Europa ziet: investeerders aarzelen om in Europa te investeren. Minder investeringen leidt tot minder innovatie en dat leidt op den duur tot minder groei.'Overheid: een maatje kleinerHans Stegeman: 'Voor de overheid is lage groei vervelend, want dat betekent relatief minder belastinginkomsten bij relatief hogere uitgaven. Bij lage groei stijgen de lonen en bedrijfswinsten minder, waardoor de staat minder inkomstenbelasting en vennootschapsbelasting binnenkrijgt. Aan de andere kant zal de werkloosheid gemiddeld hoger zijn en is de overheid meer kwijt aan uitkeringen. Door de vergrijzing stijgen de zorguitgaven bovendien harder dan de economische groei.' De zorguitgaven stijgen nu 4,5 procent per jaar. Als de economie maar 1 procent groeit, dan slokt de gezondheidszorg een steeds groter deel op van het overheidsbudget. Daarom moet de overheid wel bezuinigen op de zorg, vindt Stegeman. CPB-econoom Albert van der Horst is wat optimistischer. Hij wijst erop dat lage groei ook positieve effecten heeft voor de overheid. 'De ambtenarensalarissen stijgen dan minder hard.' Hij is het met Stegeman eens dat de overheidsuitgaven niet sneller mogen stijgen dan de inkomsten en zich dus moeten aanpassen aan het lagere groeitempo. 'De overheid moet meer bewuste keuzen maken. Een eenmalige belastingverhoging om meer inkomsten te genereren, biedt geen soelaas, want als de overheidsuitgaven structureel te hoog zijn moeten de belastingen elk jaar omhoog.' De Maastrichtse norm van 3 procent begrotingstekort is opgesteld in de jaren negentig en gaat uit van de nu irre\u00ebel geworden 3 procent gemiddelde groei. Het structurele tekort moet daarom veel verder omlaag dan 3 procent. Maarten Allers: 'Veel problemen konden vroeger gemakkelijk worden opgelost, omdat de overheidsinkomsten meegroeiden met de economie. Met dat geld konden politieke wensen worden betaald. Maar de taart groeit niet zo hard meer. Als de overheid een steeds groter deel van de taart neemt, blijft er steeds minder over voor huishoudens en bedrijven.'",
      "time": "27 april 2013, 00:00",
      "timeofday": "00:00",
      "title": "Het groeit ons niet meer op de rug",
      "year": 2013
    },
    {
      "category": "Archief",
      "count": 57,
      "day": 11,
      "href": "http://www.volkskrant.nl/archief/dankuwel-crisis~a3456355/",
      "month": 6,
      "text": "Het tafereel is lichtelijk absurdistisch. In de omgeving van de betonnen kolos die het Amsterdamse Slotervaart Ziekenhuis is, huppelen op het middaguur tientallen konijnen over wat ooit een grasveld was. Door hun toedoen is het veranderd in een knollenveld. De wilde beestjes gaan en staan waar ze willen en worden door de bewoners van de flats langs het veldje niet afgeschrikt. Sterker: de passerende bewoners negeren de knagers en gravers volkomen - en wederzijds. Leuk, konijntjes in de stad? Niks bijzonders, blijkbaar. Potenti\u00eble vijand, zo'n mens? Niets van te duchten.Wildernis - in de gedaante van konijnen - en de grote stad verkeren in Amsterdam Slotervaart in een staat van vreedzame co\u00ebxistentie - en niet alleen daar. In de vooral 's nachts desolate dreven van het immense kantoorgebied rond NS-station Sloterdijk huppelen de konijnen met vergelijkbare vanzelfsprekendheid. Alsof de 60 duizend vierkante meter braakliggende bouwgrond voor kantoren die hier nooit zullen komen niet voldoende ruimte biedt voor ongestoorde konijnenactiviteiten. Over terrassen met verdorde bloembakken waar personeel nooit meer zal lunchen of vrijmibo's zal houden.Tussen de spijlen van de robuuste hekken rond verlaten plaza's. Midden op straat, bij de ingang van een lege ondergrondse parkeergarage. Op de glooiende grasvelden, tegen de achtergrond van de enorme windmolens langs de spoorlijn naar het Noordzeekanaal. Overal lichten de staartjes op van de grazende konijnen. De aanblik laat zich het best vergelijken met de kinderidylle van de Teletubbies.Is deze konijnenplaag het gevolg van het wegvallen van natuurlijke vijanden - snelle auto's van managers, bestelwagens van toeleveringsbedrijfjes, cateraars en glazenwassers? Nee hoor, zegt stadsecoloog Remco Daalder. En, voegt hij eraan toe: het is geen plaag. Het is domweg het gevolg van het succesvolle, actieve natuurbeleid van de hoofdstad, dat met de aanwezigheid van konijnen zichtbaar wordt. Een beleid dat door de economische crisis de wind w\u00e9l stevig in de zeilen heeft gekregen. Crisis leidt tot stagnatie, braak liggen, inactiviteit. Woorden waarvan ondernemend Nederland gruwt, maar waarbij het hart van een stadsecoloog opspringt.Daalder is sinds twaalf jaar werkzaam bij de Dienst Ruimtelijke Ordening om zijn missie - de natuur in de stad brengen en daarmee de natuurliefde van de stadsbewoners aanwakkeren - gestalte te geven. Hij toont op een kaartje wat de verhulde zegening is van de crisis. Daarop zijn in kleurige vlakjes de terreinen gemarkeerd die ongebruikt wachten op alternatieve, tijdelijke bestemmingen, nu aan nieuwe kantoren geen behoefte meer is en voor grote woonprojecten geen geld. De stadsplattegrond is bontgekleurd door de markeringen. Groot(braak)grondbezitters: Sloterdijk: 60 duizend vierkante meter op tien locaties, rond kantoorgebouwen waarvan 20 procent leeg staat. En IJburg, het opgespoten eiland in het IJmeer, waar de nieuwbouw van woningen voor (voornamelijk) welgestelden zo goed als tot stilstand is gekomen Met nog maar de helft van de 18 duizend beoogde woningen.Het zijn vooral omwonenden van braakliggende terreinen die met initiatieven komen ze in gebruik te nemen, zegt Daalder. Kan een speeltuintje zijn voor de kinderen, of een crossterrein voor bmx-fietsers. Maar het zijn vooral de moestuinen die in Amsterdam om zich heen grijpen. Sinds de gemeente drie jaar geleden begon moestuintjes in wijken te stimuleren, zijn er al zo'n zeventig aangelegd. 'Wijkbewoners van alle nationaliteiten leren elkaar daar kennen. Het kweken van groenten blijkt een ideale manier om de verhoudingen in de buurt te verbeteren', zegt Daalder. 'Het gesprek tussen een Marokkaan en Nederlander komt gemakkelijk op gang als ze elkaar gaan uitleggen hoe ze hun tomaten kweken.'De gemeente stelt de grond ter beschikking, of bemiddelt met de eigenaar, om de bewoners het gebruik toe te staan zolang er geen concrete bebouwingsplannen voor zijn. Meestal voor een bescheiden bedrag kunnen de bewoners een kweekbak van 1 bij 1 meter huren, die een heel behoorlijke opbrengst genereert. 'Omdat het uiteindelijk toch om tijdelijke locaties gaat, wordt op de terreinen geen aarde gestort. De bodem is meestal vervuild en niet voedselveilig, afgraven is vanwege de kosten geen optie, en dus zijn de bakken een prachtig alternatief', zegt Daalder. En als er - ooit - moet worden ontruimd, kunnen de bakken met kweekgroenten en al worden verplaatst.Drie wandelingenDe moestuinen, de knollenveldjes, de braakliggende, met bloemen en planten overwoekerde terreintjes, ze vormen nog maar een fractie van wat Amsterdam aan wildernis binnen de bebouwde kom te bieden heeft. V maakte, ge\u00efnspireerd door de konijnen in de avondlijke verlatenheid van Sloterdijk, drie tochtjes door de buitenwijken en keek met de ogen van de natuurliefhebber. Daarbij zie je soms hoe de crisis de verwildering helpt, hoewel zeker voor het lekenoog lang niet altijd is vast te stellen in hoeverre actief ingrijpen door groenbeheer en planologie dan wel het wegvallen van bedrijvigheid door de crisis verantwoordelijk is voor de onvermoede weelderigheid van kantoor-, wederopbouw- en yuppenwijk. Maakt voor het resultaat niet uit.1\u00a0Van Nieuwe Meer door Slotervaart naar NS Station LelylaanRemco Daalder publiceerde in 2012 een boekje (Natuurlijk Amsterdam) met stadsnatuurwandelingen, waarvan deze wandeling er gedeeltelijk eentje volgt. Ik begin bij de Nieuwe Meer, de waterplas ingeklemd door het Amsterdamse Bos en de snelweg A4, en gelegen onder een aanvliegroute naar Schiphol. Het is een mooie mengeling van metropolitane verkeersdrukte en woestenij. Boven het bos grommen met de regelmaat van de klok vliegtuigen wiebelend met hun vleugels richting landingsbaan. Boven het meer scheren gakkende ganzen, in omvang en volume de Boeings 747 van het plaatselijke vogelrijk. Futen, lange hals, kuif op de kop, duiken onder.Ten noorden van het meer zijn de Oeverlanden, deels dichtbegroeid met wilgen en elzen. In de moerassen kwaken de kikkers luid, in de braamstruiken zingen onzichtbaar talrijke vogels alsof hun leven ervan afhangt - wat gezien de voortplantende bedoeling die aan het kwetteren ten grondslag ligt ook min of meer het geval is. Er broeden roofvogels als sperwers, valken en buizerds, maar die laten zich op deze miezerige dag niet zien.Onder een viaduct van de snelweg door loop ik noordwaarts. Kantoren van IBM - in gebruik. Een enorme vlakte bij een bedrijventerrein fungeert als langparkeerplaats met shuttleverbinding naar Schiphol, blijkbaar is het hier binnen de ring goedkoper parkeren dan in de leegte rond Schiphol. Ernaast een leeg distributiecentrum, de parkeerplaats overwoekerd met onkruid.Ik volg het Christoffel Plantijnpad, onderdeel van de ecologische verbindingsroute die het dieren mogelijk maakt zich van de Nieuwe Meer door de woonwijken naar de noorderlijker gelegen Sloterplas te bewegen. Langs het pad, moderne stadsvilla's kijken erop uit, kronkelt een watertje. Visdiefjes cirkelen boven het oppervlak en laten zich loodrecht naar beneden vallen om met iets glinsterends in de snavel boven te komen - zo nietig is de buit dat niemand hem zal missen.Ter hoogte van het Slotervaartziekenhuis verlaat ik het pad om langs de groenstroken van Sloterpark te zoeken naar niet-offici\u00eble natuur. Een groene halsbandparkiet kwettert erop los. Uit de bast van een wilg groeit een enorme zwam, zo groot als een pizza en wel tien keer zo dik. Schijnt eetbaar te zijn.Ik bemerk hoe snel de geest zich plooit: als je je een paar uur lang concentreert op alle sporen van natuur, wordt de stedelijke omgeving bijzaak. De lange rijen wederopbouwflats, de kolossen van het ziekenhuis en het naastgelegen Antoni van Leeuwenhoek - meestal een instituut dat onbedoeld vrees en somberheid oproept - vormen slechts de zwijgende coulissen van de uitbottende natuur en storen geen moment; enthousiaste gelegenheidsbiologen als ik zullen wel vaker de proporties uit het oog verliezen.Langs het pokdalige, van donker- en lichtbruine konijnen vergeven veldje aan de Van der Steurstraat - de flats zullen vermoedelijk binnenkort worden gesloopt, de helft oogt al leeg - kom ik langs braakveldjes waar nog volop ruimte is voor moestuintjes. En langs nieuwbouwflats, gebouwd in dagen van recentelijk economisch hoogtij. Dat is goed zichtbaar, in de hoogte bevinden zich weelderige daktuinen, trapsgewijs aangelegd over de lengte van de gebouwen: moderne hangende tuinen van Babylon.2 Van Plein '40-'45 naar Station Sloterdijk.Geen offici\u00eble groenroute, maar eentje uitgekozen op grond van de stadskaart: groen, water, kantoren.Voorzien van veel licht, ruimte en omgeven door gras en struiken, zo waren de flats bedacht die na de Tweede Wereldoorlog uit de grond werden gestampt. Sober en snel gebouwd, het antwoord op de woningnood van de jaren vijftig. Inmiddels voldoen de portiekflats niet meer aan de eisen van de tegenwoordige tijd, maar dat groen, dat is hier in de wijk Geuzenveld in overvloed gekomen. Tussen enkele DDR-achtige flats met gevels van betonplaten liggen de grasveldjes, nauwelijks betreden. Ik loop naar het Gerbrandypark, dat zich uitstrekt tussen de Kolenkit, de markante kerktoren langs de Ringweg west, en het stadsdeelkantoor aan Plein '40-'45.Het is er op deze zonnige middag rustiger dan in de Noord-Hollandse duinen op een lentedag. Hier en daar picknicken Marokkaanse moeders met hun kinderen, stoken jongeren een vuurtje op de barbecue en roosteren wat. Zo landelijk is het hier dat iedere voorbijganger van de weeromstuit groet. Jonge ganzen paraderen over steigertjes. Een kastanjeboom is vergeven van de spreeuwen, die machtig kabaal maken. De grasvelden zijn bezaaid met witte bloemen en langszij bloeit het fluitekruid, dat een bedwelmend zoete, zware geur afgeeft. Langs de spoorlijn is een landje land omgetoverd tot stadsjungle. Via een Manetachtig houten boogbruggetje tussen hoge rietkragen beland je op een kronkelpad tussen dicht struikgewas en hoge bomen. Van de stad niets te zien, je hoort alleen het ruizen van de treinen verderop.Ten oosten van de snelweg ga ik noordwaarts. Pal langs het voortrazende verkeer op de Ring, waarvan je door de geluidsschermen vrijwel niets hoort. Hier stuit ik op lege kantoren en deels in onbruik geraakte schoolgebouwen van zeker vijftig jaar oud, die met bescheiden posters ter verhuur worden aangeprezen. Ingeklemd tussen de snelweg en die gebouwen groeien hoge, dichte bomen, een sliert woud in de schaduwwaarvan niets tot bloei komt. Via een eenzaam laantje kom ik bij een uitgewoond kantoorgebouw, waarvan de beheerder in oktober van een onbestemd jaar blijkens vergeelde affiches aan het raam nog heeft meegewerkt aan een openkantorendag - zonder resultaat. Twaalfhoog, ongebruikt en stokoud is het gebouw, zonwering hangt scheefgezakt voor de ramen. Een somber en doods monument voor voltooid economisch verleden, dat tientallen kleuters in de schaduw op het schoolplein aan de overkant evenwel niet weerhoudt van vrolijk gekwetter.Ik steek de Haarlemmerweg over, en de brug over de eeuwenoude trekvaart ernaast. De vaart en de groenstroken, bosjes, volkstuinen, en de lege vlakten van Sloterdijk, vormen een slagader voor de natuur in het hartje van Amsterdam. Vanuit het waterrijke Spaarnwoude ten westen van de stad trekken wilde dieren de stad in. Beschermd door de dichte rietkragen kruipen egels, wezels, muizen, ratten en zelfs vossen tot aan het Westerpark, dat reikt tot vlak bij de westkant van de Jordaan. Soms is de groenstrook maar een paar meter breed, maar het is genoeg. Een beetje geluk en geduld moet je hebben. Als ik mijn tochtje eindig bij station Sloterdijk heb ik geen scherpgetande roofdieren gesignaleerd, net zo min als de sperwers die hier - volgens Remco Daalders gids - de omgeving met hun spectaculaire duikvluchten opvrolijken. Wel een overvloed aan wildbloemen, mooi contrast met de niet meer zo hypermoderne, spiegelende kantoorgevels waarachter ook nauwelijks beweging waarneembaar is.3 Rondje IJburgMet Remco Daalder fiets ik oostwaarts over de Diemerzeedijk, die parallel loopt met IJburg, en over het wooneiland ten noorden van de dijk terug naar het westen. Het is een gebied waar Daalder lyrisch over kan vertellen. Hoe hij als een van de eerste Amsterdammers het opgespoten land mocht betreden, toen er nog geen bebouwing was. Hoe de natuur langs de Diemerzeedijk decennialang haar gang kon gaan en hoe die nu aansluiting heeft gevonden bij de planten- en dierenrijkdom op IJburg.De Diemerzeedijk is zwaar vervuild, in de bodem zijn lang geleden levensgevaarlijke gifstoffen, zoals dioxine, gestort. Het gif is met een speciaal materiaal, bentoniet, volkomen ge\u00efsoleerd zodat het geen gevaar kan vormen. Er bovenop is een laag aarde gestort waar de natuur zijn gang mag gaan. In de wildernis langs de dijk en de oevers van het Amsterdam-Rijnkanaal zitten roofvogels - kiekendieven die komen jagen in de rietkragen voor de woningen aan de rand van IJburg - talrijke zangvogels, wezels, beschermde rugstreeppadden. En ringslangen die zich al jaren thuisvoelen op de boorden van de dijk en nu, dankzij sluipgangetjes onder het asfalt en 1,5 kilometer door de gemeente aangelegde rietkraag toegang krijgen tot, uiteindelijk, Amsterdam-Noord.Daalder wijst bij de brug die toegang biedt tot IJburg naar de groep aalscholvers, zwarte stippen op het groenblauwe water, afkomstig van de Oostvaardersplassen die in het visrijke water bij IJburg komen jagen omdat het water hier helderder is dan in hun eigen leefgebied. Hij vertelt over het blauwborstje dat hier in het riet broedt. De mannetjes zijn alleen in april zichtbaar, als ze zich uitsloven voor de vrouwtjes. Dan verheffen ze zich luid zingend boven het riet waarin ze zich de rest van het jaar schuilhouden.Rietkragen langs bijna alle oevers, het opsplitsen van IJburg in meerdere door bruggen met elkaar verbonden eilanden met watergangen ertussen: de invloed van stadsecologen als Daalder is overal zichtbaar. We fietsen over de kaarsrechte straten (doet denken aan het grid van Manhattan) langs de talrijke ruime kavels die voor korte of langere tijd onbebouwd zullen blijven als gevolg van de gestagneerde woningmarkt. Op veel braaklandjes groeien planten en struiken die grote aantrekkingskracht hebben op vlinders en insecten. 'Die groeien het best op zandgrond - bouwgrond. Die is voedselarm en dat komt de diversiteit ten goede.' Kijk, venkel, wijst Daalder, plukt wat van het fijne plantje en ruikt eraan. 'Nee, toch niet. Ken ik niet.'Op andere plekken op IJburg hebben de bewoners moestuintjes aangelegd, waar margrieten bloeien, doelen aan weerszijden trapveldjes markeren of geblakerde takken aantonen dat de techniek van het fikkiestoken hier nog niet is verleerd.We fietsen langs de noordkant van IJburg, met weids uitzicht over het meer. Een enorme zandophoping vormt het begin van wat ooit IJburg 2 moet worden, met nog meer woningen, grotestadsvoorzieningen als een theater en winkelcentrum. Door de economische crisis is de toekomst van deze woestijn ongewis. Er struinen kitesurfers rond, die de wind hier vol in de zeilen krijgen en vlak boven de waterrand zijn de zandheuvels geperforeerd door de oeverzwaluwen die er hun nesten bouwen.Laat een stuk land met rust en er is altijd wel een dier dat zich er thuis blijkt te voelen, zegt Daalder. 'Prachtig als de natuur zo zichtbaar is. Je merkt altijd ook dat bewoners het oppikken. Als er roofvogels zijn gesignaleerd, zie je altijd wel een paar mensen opeens met kijkers rondstruinen die ge\u00efnteresseerd zijn geraakt.' Het belang van natuur in de stad groeit alleen maar, voorspelt hij. 'Wereldwijd gaan steeds meer mensen in steden wonen, die steeds meer oppervlakte in beslag nemen. De natuur geeft diepte aan de stad. Als je nagaat dat er op IJburg 30 vogelsoorten zijn, en in de stad al 130. Er is hier een enorme diversiteit. En omdat dit een grote stad is, mag de natuur ook wat kosten. Het is voor zo veel mensen belangrijk.'De middag loopt ten einde, her en der duiken konijnen op. Ze zullen zich hier vermoedelijk niet zo massaal vermenigvuldigen als in Slotervaart, voorspelt Daalder. In het oosten van de stad zijn de dieren besmet met de dodelijke myxomatose en het VHS-virus. De ziekten zullen zich uitbreiden over heel Amsterdam en de knagers decimeren. Een nare aanblik, massaal blinde konijnen die apatisch hun einde afwachten: de keerzijde van natuur in de stad.",
      "time": "11 juni 2013, 00:00",
      "timeofday": "00:00",
      "title": "Dankuwel, crisis",
      "year": 2013
    },
    {
      "category": "Archief",
      "count": 51,
      "day": 9,
      "href": "http://www.volkskrant.nl/archief/help-een-zelfhulpboek~a3328670/",
      "month": 10,
      "text": "Als je wilt dat niemand je intellectueel nog serieus neemt, moet je toegeven dat je weleens een zelfhulpboek leest, zegt Alain de Botton, de Zwitserse filosoof en schrijver van boeken als De troost van de filosofie en Statusangst, in een e-mailinterview. 'Ze zijn allemaal even slecht en dom.'De Botton bracht onder de paraplu van de door hem in Londen opgerichte levenslessenschool The School of Life zes nieuwe zelfhulpboeken uit. Een daarvan, over de ongemakkelijke kant van seks, schreef hij zelf. Deze nieuwe zelfhulpserie is volgens De Botton niet dom, maar 'intelligent' en 'tragischer' dan het gemiddelde zelfhulpboek. En, voegt hij eraan toe, geschreven in de traditie van filosofen als Epicurus en Seneca, die in hun dagen allemaal zelfhulpgoeroe waren.Boeken over 'persoonlijke ontwikkeling', zoals bol.com ze noemt, zijn boeken die langdurend relatiegeluk beloven, en rijkdom, en succes, en slank worden, en meestal alles tegelijk. Door \u00e9\u00e9n simpel recept: denk in het vervolg alleen nog maar gelukkige en succesvolle gedachten, en geluk en succes zullen je ten deel vallen. Niets is onmogelijk. Falen is een keuze. Je bent meester van je eigen lot. Het zijn de boeken van zelfhulpgoeroes Stephen Covey, Eckhart Tolle, Byron Katie, Deepak Chopra, John Gray, Louise Hay, dr Phil en Rhonda Byrne. Ze hebben titels als: The Secret; Het geheim van voorspoed en geluk, De kracht van het NU; Gids voor spirituele verlichting, Geen zee te hoog, Krijgen wat je wilt en willen wat je hebt, Niet morgen maar nu, 10 Geheimen van succes en innerlijke vrede, Vier vragen die je leven veranderen, Je kunt je leven helen.Goed, ik geef het toe. Toen ik nogal ongelukkig was, kocht ik weleens zo'n zelfhulpboek. Ik had de vreemde gewoonte dan de eerste twee, hoogstens vier bladzijden te lezen van dr Phil of John Gray, die van mannen van mars en vrouwen van venus, en dan gingen de levenslessen linea recta naar het onderste plankje van de boekenkast. Ik las ze zoals je naar een zak Patatje joppie grijpt, of naar asos.com om een ongelukkig gevoel kortstondig te dempen.Dat is volgens psycholoog en geluksonderzoeker Ad Bergsma een bekend verschijnsel. Hij schreef in 2011 een proefschrift over zelfhulpboeken. Hij vergelijkt ze met 'het zoveelste wonderdieet'. 'De lezer heeft er weinig aan en legt zo'n boek snel weer weg, maar grijpt toch de volgende keer weer naar een nieuw exemplaar. De lezer is erg vergevingsgezind als het op zelfhulpboeken aankomt', zegt Bergsma niet zonder ironie.Mijn eerste exemplaar stamt, ook dat beken ik, al ergens uit de jaren tachtig. 'Gevoelens zijn reacties die je verkiest te hebben. Je kiest er zelf voor ongelukkig te zijn. Je bent vrij om gelukkig boven ongelukkig te kiezen.' Dat zei een van de oude goeroes van het genre, Wayne Dyer, in Niet morgen maar nu (oorspronkelijk uitgegeven in 1976). Een klassieker die nog steeds te koop is.Met de verkoopcijfers van het persoonlijke-groeigenre is niets mis. In Amerika gaat er 10 miljard dollar per jaar in om, in Engeland werd er de afgelopen vijf jaar omgerekend meer dan 70 miljard euro aan zelfhulpboeken gespendeerd. Waar in 2010 nog 1 procent minder boeken werd verkocht dan het jaar daarvoor, ging de verkoop van zelfhulpboeken met 25 procent omhoog. Ondanks, of juist dankzij de crisis. In Nederland is het lastiger achter de verkoopcijfers van zelfhulpboeken te komen. Maar er is geen reden te denken dat het hier slecht gaat met het genre. De uitgever van Louise Hay (de Zaak) wil bijvoorbeeld (alleen) kwijt dat Hay al 25 jaar 'fantastisch verkoopt' in Nederland. Sinds 2007 zijn er van zelfhulpauteurs Wayne Dyer, Rhonda Byrne en Deepak Chopra 495 duizend boeken verkocht.Critici, en die zijn er nogal wat, hebben nauwelijks een goed woord over voor het zelfhulpboek. Alain de Botton wil graag vertellen wat hem stoort aan het genre. Hij stuurt een lange e-mail: 'Over het algemeen zijn zelfhulpboeken sentimenteel en zalvend. Ze beloven hun lezers het eeuwige leven, de financi\u00eble hemel en een ontsnapping van alle nare aspecten van mens-zijn. Ze beloven verlossing. Ze zijn ook altijd geschreven in een repetitief en neerbuigend proza. Maar het ergste vind ik hun optimisme. Dat soort boeken komt uit een maatschappij, de Amerikaanse, die denkt dat voor elk probleem een oplossing is. Dat is niet zo, denk ik. Lijden hoort bij de mens. Zelfhulpboeken gaan ook allemaal uit van het idee dat de beste manier om iemand op te vrolijken is hem te vertellen dat alles goed zal komen. Terwijl de filosofen duizenden jaren geleden al wisten dat de snelste manier om iemand zich beter te doen voelen, is hem te vertellen dat het nog slechter wordt dan hij zich had kunnen voorstellen. Of, zoals Seneca het zo mooi zei: waarom huilen over delen van het leven, terwijl toch het hele leven om tranen vraagt.'Het overoptimisme van zelfhulpboeken is ook het onderwerp van een kritisch boek van de Britse Guardian-journalist Oliver Burkeman, The Antidote; Happiness for people who can't stand positive thinking (dat in het Nederlands als Tegengif uitkomt in november). Burkeman herleidt dat optimisme tot de New Thought, een belangrijke Amerikaanse beweging uit de 19de eeuw, die een tegenwicht wilde zijn voor het sombere calvinisme. Tegenover de hel, hard werken en je maar in je lot schikken, predikte de New Thought dat God in alles is, en dat iedereen door de kracht van de geest geluk en succes kon bereiken. Zelfs ziekten konden met deze geestkracht genezen worden. 'Ik geloof dat we elke zogenaamde ziekte in ons lichaam cre\u00ebren', zegt Louise Hay in haar miljoenenseller Je kunt je leven helen.New Thought werd een dwingend principe in de Amerikaanse maatschappij, en in Amerikaanse zelfhulpboeken, zegt Burkeman. Verplicht positief denken als verlossing. Maar, legt hij uit, positief denken helpt niet echt. Het helpt echt niet. Het uitbannen van onveiligheid, mislukking en verdriet uit onze gedachten maakt ons, volgens de nieuwste psychologische inzichten, juist ongelukkiger. 'Heel hard denken dat je aantrekkelijk bent, terwijl je je onaantrekkelijk voelt, maakt dat je je uiteindelijk nog onaantrekkelijker voelt dan eerst.'Moeten we dan de hele dag in tranen bij de pakken neer gaan zitten? Nee, zegt Burkeman, maar wel onder ogen zien dat het kwade altijd kan gebeuren en dat je maar een beperkte invloed op de realiteit hebt. Dat helpt.De enige die gematigd optimistisch is over het optimisme in zelfhulpboeken is Ad Bergsma. Uit zijn proefschrift komt naar voren dat er weinig onderzoek is gedaan naar wat het zelfhulpboek zijn lezers nou echt brengt, en of zo'n boek helpt. Bergsma is niet per se een tegenstander van het genre. Hij zegt: 'In principe is optimisme goed voor mensen, voor hun gezondheid, tevredenheid en welzijn. Misschien is een zelfhulpboek goed voor lezers omdat ze er het idee door krijgen dat er hoop is, dat er verandering mogelijk is. Misschien dat zo'n zelfhulpboek, al is het maar even, gevoelens van hopeloosheid en wanhoop afweert.'Bergsma vermoedt wel dat zelfhulpboeken meer placebo's zijn dan werkelijke oplossingen. 'Misschien moet je ze als reisgidsen zien. Je dagdroomt er wat bij weg en plukt er iets uit wat je aanspreekt.'Een lot uit loterij is een betere vergelijking: zo klein is de kans dat een zelfhulpboek helpt, zegt Steve Salerno. Zijn boek Sham; How the selfhelpmovement made America helpless is een kruistocht tegen zelfhulpboeken. Ze worden geschreven door ongeschoolde therapeuten, zegt Salerno. Ze bieden bedenkelijke remedies en geven de lezers onterecht altijd het gevoel gefaald te hebben in het leven. Alleen de schrijvers hebben er wat aan: miljoenen op de bank.Er is meer. Het is ook de bedoeling dat zelfhulpboeken niet helpen, beweert Salerno. Hij onthult de 18-maandenregel: zelfhulplezers, en dat weten boekhandelaren en uitgevers, zijn geneigd na 18 maanden weer een zelfhulpboek te kopen. Dat maakt de zelfhulpindustrie zo'n bloeiende business. Salerno denkt zelfs dat de hele Amerikaanse maatschappij is vergiftigd door de zelfhulpbeweging. 'Eerst is ons massaal aangepraat dat we ziek zijn. Opeens zat iedereen bij zijn eigen AA, voor gokkers, eetverslaafden, seksverslaafden, en ga zo maar door. En daarna kwamen alle zelfhelpers die ons de hemel op aarde beloofden. Daarom zijn Amerikanen zo'n ongelukkig volk.' Salerno: 'We willen allemaal zo graag in wonderen geloven. Dat is wat ons kwetsbaar maakt. En hun rijk.'Ik overzie het oude zelfhulpstapeltje onderaan in de boekenkast. Er is laatst een kop koffie op de grond gevallen. En nu zien de ruggen met hun veelbelovende titels er morsig en bespetterd uit. 'Maak je wensen waar voor de rest van je leven', belooft Johns Grays Krijgen wat je wilt en willen wat je hebt op de achterflap. Ik vraag me af of ik iets aan dat plankje heb gehad. Nee, niet. Ik geloof dat een goeie therapeut en een leuke echtgenoot toch beter hadden gewerkt indertijd. Nu ik ze nog eens doorlees, vind ik deze boeken empathieloos en letterlijk troosteloos. Het grote probleem met zelfhulpboeken is dat pijn niet bestaat in de zelfhulpwereld. Verdriet, teleurstelling en zelfs de dood, worden weggeredeneerd door positivistische gedachtengoochelarij. 'Dood is maar een aanname', tweet 'lijdensspecialiste' Byron Katie, een vrouw trouwens. Zij wordt gevolgd door 65 duizend mensen (ze volgt er zelf acht). In haar boeken beweert Katie dat een gedachte die pijn doet gewoon niet waar is. Vervang die gedachte eenvoudig door vredige, liefdevolle gedachten en alles komt goed. Het probleem met zelfhulpboeken is dat ze nauwelijks over het leven gaan. Niet over de dood van een ouder, of over een kind dat niet wil deugen, of over een scheiding. Maar ook niet over een stralende herfstdag of een zondagmiddag in bed. Ze lijken enkel te bestaan uit dat soort levenloze mantra's die gedachten willen controleren.Maar het grootste probleem met zelfhulpboeken vind ik dat de lezer altijd de schuld krijgt. 'We zijn zelf 100 procent verantwoordelijk voor alles in ons leven', zegt Louise Hay. 'Je bent verantwoordelijk voor je eigen geluk,' zegt John Gray. Je bent een magneet, staat in The Secret. Je hoeft alleen maar aan het universum die 100.000 euro te vragen. Vragen hoeft niet eens. Denken: ik heb die 100.000 euro al, en het komt naar je toe. Lukt dat niet? Dan heb je er zeker niet hard genoeg aan gedacht. Want dat is de val van het zelfhulpboek. Eerst de lezer iets onmogelijks beloven, en hem er dan zelf verantwoordelijk voor maken als dat niet lukt.Alle persoonlijke, wetenschappelijke en filosofische kritiek bij elkaar opgeteld is het zelfhulpboek dus in het gunstigste geval een placebo. Maar wat dan? Moeten we het allemaal maar zelf uitzoeken met een geschoolde therapeut, een luisterend oor, en een kom kippensoep, en nooit meer een boek inkijken dat ons wat over het leven kan leren? Alain de Botton vindt van niet. Zijn mails worden langer en langer. Hij vertelt dat de filosofen vroeger altijd zelfhulpcoaches waren: 'Tweeduizend jaar lang waren bijna alle filosofische boeken die verschenen zelfhulpboeken. Filosofie was zelfhulp. Epicurus schreef over liefde en gerechtigheid. Seneca hielp zijn mederomeinen met hun woede om te gaan, Over de woede is nog altijd een heel leesbaar boek, en Meditaties van Marcus Aurelius een van de beste zelfhulpboeken ooit geschreven. Daarna continueerden de christenen het genre, bijvoorbeeld met de bestseller van Thomas a Kempis, De navolging van Christus.'Volgens De Botton ging het mis toen de moderne universiteit in de 19de eeuw de werkgever werd van filosofen en intellectuelen. De filosofen vonden dat ze geen burgers meer hoefden te troosten, maar zich bezig moesten houden met empirische zaken en het staven van feiten. 'Dat een filosoof of historicus een wijs iemand zou zijn, was opeens een lachwekkend en kinderachtig idee. Dat idee ging hand in hand met de opkomst van de meer wereldlijke maatschappij, waarin de nadruk lag op het gezond verstand, een goeie accountant, een sympathieke dokter en een groot geloof in de wetenschap. De nieuwe burger had geen les meer nodig om met zijn angst om te gaan.' De Botton vervolgt: 'Toen waren het alleen nog de religies die zich levensvragen stelden zoals: Waar werk ik voor, hoe kan ik liefhebben, hoe kan ik goed zijn.' 'Maar,' zegt De Botton, 'ik ben een athe\u00efst, en ik denk dat we het best kunnen zonder religie. Er is genoeg geschreven over wijsheid, gekte, lust, afgunst, trots, door Freud, Marx, Musil, Tarkovski, Kenzaburo O\u00eb, Fernando Pessoa en Saul Bellow. Die kennis wordt alleen nauwelijks ergens onderwezen. Er is geen wereldlijk instituut dat ons levenskunst leert, een studie om licht op je leven te werpen. Als je ergens bij een faculteit geesteswetenschappen vertelt dat je een studie wilt volgen om meer over het leven te leren, dan kijken mensen je aan of krankzinnig bent. En intussen lijkt het zelfhulpgenre voorgoed overgenomen door die vele curieuze, veel te optimistische typen waar we het al over hadden.'Daarom richtte De Botton The School of Life op. Een levenslessenwinkel in een Londense winkelstraat, met 'Good Ideas for Everyday Life'. De Botton: 'Wijsheid verspreiden, dat wil ik met The School of Life. We hebben wijsheid nodig en niet alleen aardrijkskunde of astrofysica.'De Botton vertelt dat er cursussen worden gegeven over simpeler leven, depressie, of 'spiritualiteit zonder god'. Maar je kunt er ook terecht voor een relatietherapeut, een avond cocktails drinken of met een groep naar de maan kijken. De Botton: 'Ja, ik zou graag willen dat er ook een Nederlandse School of Life kwam. Voorlopig werken we samen met Brandstof, de Nederlandse club die over levensvragen nadenkt.Onder de vlag van The School of Life zijn nu ook zes zelfhulpboeken op de markt gekomen, die 'het zelfhelpgenre wat meer aanzien moeten geven'. Ze gaan over werk, seks, geld, leven in het digitale tijdperk, de wereld verbeteren, en 'bij je verstand blijven'. Voorin in elk boek staat: 'We willen de grote levensvragen onderzoeken. Hoe kunnen we onze mogelijkheden ten volle benutten? Kan werk inspirerend zijn? Waarom is een gemeenschap zo belangrijk? Kunnen relaties een leven lang duren? We hebben niet alle antwoorden, maar zullen u tal van nuttige idee\u00ebn aan de hand doen - uit de filosofie, de literatuur, de psychologie en de beeldende kunsten, die u beslist zullen stimuleren, uitdagen, voeden en troosten.'De Botton: 'Deze zes boeken hebben duidelijk minder torenhoge claims dan het gebruikelijke zelfhulpboek.' Hij claimt dat ze niet meteen een hemel op aarde beloven, dat de schrijvers geen goeroes zijn, en dat de boeken realistisch zijn, en vriendelijk, relativerend en soms grappig. Ze verkopen in Engeland al goed. Daar zijn inmiddels 100 duizend School of Life-boeken verkocht. De Botton over de zes: 'Philippa Perry vertelt in Bij je verstand blijven dat het niet gaat om gelukkig worden, maar om iets minder gekweld te leven. Roman Krzanaric nodigt ons in Werk vinden dat bij je past uit om te accepteren dat er ambities zijn die we nooit zullen waarmaken. We maken, met andere woorden, het menselijk falen acceptabel en menselijk.'De Botton nam zelf een boek over seks voor zijn rekening. 'Seks is een van nature ontregelende en krankzinnige kracht', zegt hij. 'Ik schreef dit boek omdat bijna niemand het leven doorkomt zonder een vreemd, ongemakkelijk gevoel over seks. Seks is een gebied waarover we bijna allemaal hetzelfde pijnlijke gevoel hebben, diep van binnen, het gevoel dat we niet helemaal normaal zijn. We worden allemaal geplaagd door schuld, neuroses, schaamte en verstorende en zelfs walgelijke verlangens. Niemand van ons benadert seks zoals het voor ons idee zou horen, vrolijk, sportief en gezond. Zoals andere mensen wel zijn. Denken wij. Dus, het is tijd om de vreemdheid van seks eens te accepteren met humor, moed en er eerlijk en met begrip over te praten. Dat was mijn missie.'Eigenlijk, zegt De Botton, is het belangrijkste dat de boeken van The School of Life veel tragischer zijn dan de andere zelfhulpboeken. 'Dat is goed.'De zes zelfhulpboeken van the school of life zijn uitgegeven bij de arbeiderspers en kosten 14,95 euro.Floreren in het digitale tijdperk - Tom ChatfieldDe (sociale) media zijn in razend tempo zo vervlochten geraakt met ons leven, dat er alleen nog online en offline bestaat, betoogt de schrijver van dit deel uit de School of Life-serie. Wat betekent dat voor ons? Wat moeten we met alle informatie? Wat doen anderen met informatie over ons? Wat betekent het dat we steeds meer en intiemer contact hebben met mensen die we niet recht in de ogen kijken? En meer van dat soort vragen.Meer denken over seks - Alain de Botton'Seks', zegt De Botton, 'kan subliem zijn, maar dat is een uitzondering. Seks laat zich niet netjes terugbrengen tot de bekroning van onze liefde. Seks is niet alleen teder, maar onlosmakelijk verbonden met wreedheid, en het verlangen naar onderwerping en vernedering.' Verkoopt Fifty Shades daarom zo goed? De Botton: 'Seks heeft de neiging een ravage aan te richten in ons leven, maar zonder seks geen extase.' Zijn remedie: 'Ons erbij neerleggen dat seks behoorlijk raar is.'Bij je verstand blijven - Philippa PerryPsychotherapeute Perry laat zien hoe je het midden houdt tussen te veel chaos of juist te veel starheid. Haar adviezen: doe aan zelfobservatie, bijvoorbeeld in een dagboek. Dat helpt gevoelens te verwerken en jezelf beter te leren kennen. 'Gerichte aandacht', zoals bij meditatie, is ook gezond. En vergeet niet h\u00e9t essenti\u00eble onderdeel van geestelijke gezondheid: contact met vrienden en geliefden. Bevraag elkaar over dromen en hoop. Plus: een beetje stress is goed, anders ben je nooit genegen iets te veranderen.Minder piekeren over geld - John ArmstrongGeen zelfhulpgids voor mensen met deurwaarders aan de deur. 'Voor hen past alleen de oplossing minder uitgeven of meer verdienen', zegt Armstrong droog. Maar ook zonder acute geldproblemen moet je je volgens Armstrong afvragen: 'Waar heb je je geld voor nodig. Wat is voor jou het verband tussen geld en een goed leven. Welke rol speelt geld in je leven? Wat is echt belangrijk voor je? Gaat het hier over geld, of ergens anders over?'De wereld veranderen - John Paul FlintoffDat grote mannen de geschiedenis bepalen, is onzin, zegt Flintoff. Merkte Tolstoi al niet op dat de geschiedenis is opgebouwd uit 'het gezamenlijke effect van de vele kleine dingen die doodgewone individuen iedere dag doen'? Je bent nooit zomaar een radertje in een systeem of tegenstander van 'de hoge heren'. Ook jij telt mee, lezer. Kom erachter wat je inspireert en help mee de wereld te veranderen. De wereld veranderen maakt bovendien gelukkig.Werk vinden dat bij je past - Roman KrznaricToegesneden op de moderne mens die te veel keuze heeft in mogelijke carri\u00e8res, en te vroeg in zijn leven al een loopbaanrichting moet kiezen. Krznaric presenteert diverse methoden om erachter te komen waar 'jouw talenten en de behoeften van de wereld elkaar treffen.' Hij stelt ook voor dat je soms maar een baan moet uitproberen om erachter te komen of het werk je ligt. Zoals Leonardo da Vinci al zei: 'Ervaring zal mijn meesteres zijn.'",
      "time": "9 oktober 2012, 00:00",
      "timeofday": "00:00",
      "title": "Help! Een zelfhulpboek",
      "year": 2012
    },
    {
      "category": "Archief",
      "count": 64,
      "day": 31,
      "href": "http://www.volkskrant.nl/archief/wees-zuinig-op-erfgoed-en-natuur~a3501500/",
      "month": 8,
      "text": "Deskundigen en beleidsmakers dragen een verschraald en misleidend beeld uit van het economisch leven in Nederland. Zij doen het voorkomen alsof het beleid van de overheid stoelt op een ordentelijke economie, die de speelbal is van - soms kortstondig - mondiaal financieel onheil. Dit onheil werkt nadelig in op het kwantitatieve niveau van economische groei, consumptieve bestedingen, investeringen en werkgelegenheid. Van deze beeldvorming maakt de verwachting deel uit dat door het terugdringen van begrotingstekort, staatsschuld en arbeidskosten economische groei, consumptie en investeringen de draad uit het verleden weer oppakken.Deze voorstelling van zaken miskent de historische fase die de economische en maatschappelijke ontwikkeling wereldwijd doormaakt. Het huidige tijdperk wordt gekenmerkt door ingrijpende en wezenlijke, maar ook onvoorziene veranderingen, vrijwel alle aangezwengeld door het voortschrijden van de techniek, een dynamiek die aan de aandacht van spraakmakende economen ontsnapt. Nederland onttrekt zich niet aan deze mondiale 'creatieve afbraak', zoals Schumpeter (1883-1950) deze duidde. Het oude verdwijnt, het nieuwe kondigt zich aan.Daarnaast toont ons land specifieke karakteristieken die onderbelicht blijven en niettemin het feitelijke beloop van alle economische activiteit bepalen. Terwijl in het economisch geweld alleen de consumenten hun rol met verve en verstand spelen, worden zij afgeschilderd als burgers die het consumptief laten afweten en zodoende de crisis in stand houden. In feite verminderen zij schuldposities en sparen zij meer dan voorheen. Niet wordt beseft dat zij uit zijn op een andere compositie van hun consumptie, die niet vanzelf door de markt wordt aangereikt. Hun bijdrage aan het financieel gezond maken van de wereldeconomie en hun spaargedrag openen daarbij het perspectief op investeringen in leefbaarheid en de kwaliteit van het bestaan.De consumptieve effecten van het benutten van de technische ontwikkeling bij het investeren in duurzaamheid, houden een structurele verschuiving in, van de nadruk op materi\u00eble consumptie naar het voorzien in de behoefte aan behoud van natuur en cultuur, een gezond leefmilieu, een duurzame energievoorziening, beter watermanagement en het afwenden van de klimaatdreiging. Voor de Nederlandse consumenten is het renoveren van alle woningen uit het oogpunt van duurzaamheid urgenter dan het bouwen van nieuwe woningen op een schaal die neerkomt op investeren in leegstand. Deze zienswijze betekent een andere kijk op economische groei, omdat in die maatstaf voor economische activiteit slechts een deel tot uitdrukking komt van de behoeftebevrediging waar het de burgers van nu, van straks en waar ook ter wereld om gaat.De welvaart in ruime zin betreft niet alleen meer behoeften waarin wordt voorzien, maar vooral de kwaliteit ervan.Dit inzicht klemt temeer nu de illusie van een terugkeer naar economische groeipercentages van 3 \u00e0 4 procent moet worden opgegeven. Bij een hoogwaardige, duurzame en kennis-intensieve economische ontwikkeling past een meer beperkte economische groei. Het geweeklaag over krimp in sommige regio's vanwege de werkgelegenheid miskent dat werk de vrucht is van het voorzien in behoeften. Als er minder baby's worden geboren, zijn er minder basisscholen nodig en verdwijnt er werkgelegenheid in de bouw. In plaats van bij de pakken neerzitten, wordt inspiratie ontleend aan het zicht op meer open ruimte, het behoud van natuur en omgeving, het toenemen van de leefbaarheid en het zinvol aanwenden van nieuwe mogelijkheden. Een voorbeeld is de actie in het dorp Barchem om het krimpend aantal inwoners tegen te gaan.De ingrijpende herijking kan worden verdiept. Voor de mensen in het land heeft zinvolle economische activiteit evenzeer betrekking op behoud en onderhoud van het bestaande. Het behouden en onderhouden van natuur en cultuur voorzien in behoeften van mensen. Wanneer bestuurders van stadsdelen in Amsterdam van achter een bureau met \u00e9\u00e9n pennenstreek bomen in buurten kappen en historische panden slopen, komen de burgers in opstand. Er valt in Nederland een wereld te winnen door in het voetspoor van de Fransen zorgvuldiger om te gaan met het erfgoed uit het verleden. Maar, we kunnen ook dichter bij huis blijven. Het onderhoud van de infrastructuur van spoorwegen, waterwegen, de Oosterscheldedam, wegen en bruggen is zozeer achterstallig dat grote risico's worden gelopen. Voor het onderhoud van scholen, overheidsgebouwen en woningen geldt hetzelfde. Oud-minister van Financi\u00ebn Johan Witteveen pleit voor meer investeringen op dit terrein. Wij hebben behoefte aan een grootscheepse aanpak van alle tekorten die door jarenlange verwaarlozing zijn ontstaan, vorm te geven door het benutten van geavanceerde technologie en het ontwikkelen van nieuwe technische oplossingen. Het eenzijdig en soms zelfs onbesuisd inspelen op economische expansie heeft slechts geleid tot investeringen in leegstaande kantoren, de aanschaf van braakliggende gronden door gemeenten, het in wijken en centra van steden bouwen van onbenutte winkels en de bouw van nieuwe woningen waarvoor geen belangstelling is. Al deze misplaatste investeringen vloeien voort uit kortzichtige besluiten die beperkte financi\u00eble belangen dienen van projectontwikkelaars en zijn losgezongen van de burgers. Er is sprake van dehumaniserende transacties, omdat de mensen waar het om gaat uit beeld zijn verdwenen. In het verlengde van de gefragmenteerde besluitvorming ligt het onheilspellende van de bureaucratie. Het verleggen van de aandacht naar publieke en private investeringen in de verbetering van de bestaande infrastructuur, nu de zachte infrastructuur het flexibiliseren van arbeids- en consumptietijden en het nieuwe werken mogelijk maakt, is urgent en is de vitale bron voor zinvolle en door onorthodoxe financi\u00eble arrangementen haalbare economische bedrijvigheid.Het humaniseren van het economisch leven krijgt gestalte door in het beleid het consistente gedrag van consumenten te aanvaarden als voorbode van een verschuiving van materi\u00eble consumptieve bestedingen via de markt, ten gunste van de verbetering van hun private welvaart door investeringen in duurzaamheid, die ontspruiten aan de technische ontwikkeling en inventieve publiek-private arrangementen vergen. Voorts door in het beleid de eenzijdige ori\u00ebntatie op kwantitatieve, economische groei van het bruto binnenlands product om te buigen ten behoeve van een bredere bekommernis omtrent een kwalitatief hoogwaardige, duurzame economische ontwikkeling.In Nederland steekt dit perspectief schril af tegen de dagelijkse stroom aan berichten over fraude, corruptie en verspillingen. De schade die publieke fraudeurs in het onderwijs, de zorg en bij corporaties aanrichten, wordt in de politiek onderschat.Op grote schaal is daarnaast sprake van omvangrijke verspillingen door wanbeheer en het opvallende intellectuele tekort van hoog tot laag. Van de NS, de jeugdzorg, peuterzorg, de corporaties, de onderwijskoepels, het UWV tot de stadsdelen in Amsterdam. Telkens is sprake van falend bestuur.Het insnoeren van de discussie over het bezuinigen tot de 3 procentnorm miskent ten minste drie positieve kanten van het bezuinigingsbeleid. Allereerst is de hele samenleving alerter geworden op het blootleggen van fraude en is het begrip voor een harde aanpak toegenomen. Voorts toont de overheid meer daadkracht bij het te lijf gaan van verspillende bureaucratie en het terugdringen van de doorgeschoten grootschaligheid dan voorheen.Met het humaniseren en verduurzamen van het maatschappelijk leven verdraagt zich niet de luxe dat beunhazen leidinggevende posities bekleden en overbodige managementlagen scheppen ten koste van de werkvloer en het dienstbetoon aan de klanten, pati\u00ebnten in de zorg, studenten in het onderwijs en huurders van woningen van corporaties. Ten slotte is bezuinigen het voertuig voor saneringen die bij overheden en in het bedrijfsleven in volle gang zijn. Deze saneringen behelzen dat publieke financiering wordt vervangen door private. Door sociale innovatie ontstaat \u00e0 la Schumpeter een kwalitatieve verbetering, bijvoorbeeld indien museum Boijmans voortaan gelden betrekt van betrokkenen, zoals afgestudeerden en minder afhankelijk is van de belastingbetaler. Op kleine schaal zijn mensen enthousiast bezig met het creatief oplossen van maatschappelijke problemen, juist nu de overheid het laat afweten, niet alleen financieel, maar mede vanwege een tekort aan kennis. Zo krijgt de Nederlandse samenleving een ander aanzien.Een andere aanpak door sociale innovatie bij het oplossen met behulp van moderne economische theorie (mechanism design) van vraagstukken die buiten de markt om spelen, terugkeer van de menselijke maat door het humaniseren van transacties en toezicht en het ontdekken van de consument als aanjager van een duurzame economische ontwikkeling, hier en elders.Het is deze lijn die wij bepleiten. Misschien een lange weg met hindernissen. Maar een weg waarvan ook anderen hopelijk vinden dat deze moet worden ingeslagen.ARNOLD HEERTJE is emeritus hoogleraar economie.HANS WIEGEL is oud-leider van de VVD.",
      "time": "31 augustus 2013, 00:00",
      "timeofday": "00:00",
      "title": "Wees zuinig op erfgoed en natuur",
      "year": 2013
    },
    {
      "category": "Archief",
      "count": 51,
      "day": 28,
      "href": "http://www.volkskrant.nl/archief/linkse-enclave-in-rutteland~a2439229/",
      "month": 5,
      "text": "Je hebt het maar gemakkelijk, in dat linkse Utrecht. Rens van de Bulck van de biologische winkel Rio de Bio in de Utrechtse Vogelenbuurt hoort geregeld dergelijke opmerkingen van biologische winkeliers elders in het land. DeVogelenbuurt, met zijn knusse, inmiddels peperdure vooroorlogse huizen met glas-in-lood, was jarenlang de wijk in Nederland met het hoogste percentage GroenLinks-stemmers. Bij de laatste gemeenteraadsverkiezingen werd GroenLinks in heel Utrecht de grootste partij. Een goudmijn voor biologische winkels.Terwijl de landelijke politiek een ruk naar rechts heeft gemaakt, wordt Utrecht geregeerd door een links-progressief college onder leiding van GroenLinks. 'Groen, open en sociaal' is het motto van het Utrechtse stadsbestuur, tegen de landelijke stroom in. Utrecht is een linkse enclave in Rutteland. Waar de minister van Onderwijs heeft besloten zwarte scholen niet langer te bestrijden, blijft Utrecht zich inspannen de school zo veel mogelijk een afspiegeling te laten zijn van de wijk. Waar het kabinet-Rutte inzet op asfalt en de maximumsnelheid naar 130 kilometer per uur heeft verhoogd, wil Utrecht de groei van het autoverkeer halveren, door investeringen in openbaar vervoer en de fiets. En misschien wel het opvallendste verschil: terwijl andere steden het mes zetten in hun uitgaven in tijden van bezuinigingen en bijvoorbeeld bibliotheken, muziekscholen of zwembaden sluiten, blijven in Utrecht alle voorzieningen overeind. Een organisatie die zich inzet voor illegalen krijgt er subsidie bij en ook de gesubsidieerde banen blijven bestaan, al worden het er wel wat minder.In de welvarende wijken klinkt veel enthousiasme. Bijvoorbeeld onder de vrouwen, veelal gekleed in modieuze, fel gekleurde jurken of rokken, die bij het Wijkbureau Oost gratis plantjes komen ophalen voor de gemeenschappelijke tuinen, uitgedeeld door ambtenaren van stadswerken en betaald uit het Leefbaarheidsbudget. Een 47-jarige grafisch ontwerpster zegt 'er helemaal voor te zijn', duurzaamheid en zorg voor de zwakkeren. Ze voelt zich bevoorrecht om in de wijk Wittevrouwen te wonen, en dan is het heel gemakkelijk om sociaal te zijn, zegt ze. 'We hebben het zo goed.' Een 41-jarige juriste, met chique oorbellen: 'We wonen in een luxe wijk, maar hebben linksige meningen over bijvoorbeeld verkeer.'Relatief welvarendDat in Utrecht anders wordt gestemd dan gemiddeld in Nederland is niet verwonderlijk. Net als Groningen en Nijmegen, andere steden met een links college, is het een typische studentenstad. Relatief welvarend bovendien, met een jonge, hoogopgeleide bevolking, een stad die op vele lijstjes - van aantrekkelijke stad of economisch sterke gemeente - in de bovenste regionen staat.Voor een 34-jarige biologe, die haar bakfiets vollaadt met plantjes voor haar geveltuin, is het linkse karakter zelfs een reden om in Utrecht te blijven wonen. 'Mijn twee zoontjes krijgen hier toch andere dingen mee.' Een van de weinige aanwezige mannelijke bewoners, een 61-jarige communicatie-expert, vindt het vooral jammer dat niet 'heel Nederland zo denkt'.Ook aan de andere, minder welvarende kant van de stad is het enthousiasme te horen. Een bezitster van een woonark aan het Merwedekanaal wijst trots naar haar zonnepaneel op het dak. 'Hoeveel mensen vanwege mijn paneeltje niet warm kunnen douchen als hier wordt gezwommen in het kanaal', vertelt ze. Wat haar betreft kunnen de Utrechtse duurzaamheidsplannen niet ver genoeg gaan. 'Dit college is geweldig. We hebben tenslotte maar \u00e9\u00e9n aarde. Laat het kabinet een voorbeeld nemen aan Utrecht en het geld in plaats van aan kernenergie aan zonnepanelen besteden.'De meeste maatregelen van het links-progressieve college moeten nog worden ingevoerd. De invloed is dus nog niet goed meetbaar, maar de plannen doen soms vermoeden dat de jaren zeventig weer helemaal terug zijn. Neem de 'cannabisclub', een plan dat D66-wethouder Victor Everhardt in maart lanceerde. Daarin gaan, als het experiment doorgaat, 125 recreatieve softdrugsgebruikers met steun van de gemeente wiet voor eigen gebruik telen, als alternatief voor de schimmig aangevoerde spullen uit koffieshops. VVD-minister Opstelten is tegen, liet hij meteen weten.In koffieshop 't Grasje in Oost vinden ze het een prachtig plan. Dat zo'n wethouder toch, ondanks tegenwerking, blowers zelf hun eigen planten wil laten kweken, spreekt Jeroen aan. 'En hij doet het ook nog eens omdat hij goede wiet voor de mensen wil en niet omdat hij overlast wil bestrijden.''Sociaal zwakkeren' kunnen op de onvoorwaardelijke steun van het college rekenen. 'We hebben als college met elkaar afgesproken: de sociale stad houden we overeind', zegt PvdA-wethouder Rinda den Besten. Het is volgens haar een taak van de overheid om wat zwakker is te beschermen: zowel mensen als milieu. Den Besten: 'Als je al je voorzieningen zou schrappen, ligt Hoog Catharijne zo weer vol met daklozen. Dat winkelcentrum hebben we ook leeg gekregen door sociale projecten. Door de crisis zijn er nu meer huisuitzettingen. Dan kun je niet de andere kant op kijken.'Den Besten (37), schijnbaar altijd optimistisch gestemd, zit in haar ruime werkkamer in het stadhuis die is volgepropt met aandenkens aan haar vijf jaar wethouderschap: in het vorige college deed ze onderwijs, nu is ze verantwoordelijk voor sociale zaken. Als fanatieke twitteraar steekt ze haar onmin over kabinetsplannen niet onder stoelen of banken. Sommige rijksbezuinigingen zijn volgens haar echt funest: op cultuur, groen, inburgering, re\u00efntegratie. 'Veel mensen zullen erop achteruit gaan, ze zullen het merken', zegt ze. 'De mensen zijn nu blij met de toon van het kabinet, maar merken straks dat de wijkagent er opeens niet meer is.'Niet voor luie dondersUtrecht probeert volgens Den Besten, tegen de klippen op, steun voor minder kansrijke bewoners op peil te houden, bijvoorbeeld gesubsidieerde banen, 'voor degenen die dit stapje nodig hebben op weg naar een reguliere baan'. Maar, benadrukt ze, het is een 'sociaal vangnet, geen sociale hangmat'. Volgens haar hebben de PvdA en GroenLinks daarin een ontwikkeling doorgemaakt; misbruik van voorzieningen wordt niet getolereerd. 'Mensen betalen met liefde voor mensen die echt niet kunnen, maar niet voor luie donders.' Ironisch, vindt Den Besten: 'Juist de welgestelden en kansrijken in de stad stemmen vaak links/progressief. 'Veel mensen voor wie je keihard werkt, stemmen niet of op de PVV.'Dat laatste blijkt duidelijk in de volkswijk Ondiep. Rond de Boerhaavelaan is de sfeer totaal anders dan in de wijken met veel hoogopgeleiden. De bewoners, die op deze zonnige middag in hun voortuinen zitten, kennen elkaar bijna allemaal. 'Er wordt hier heel veel PVV gestemd', zegt een 42-jarige blonde vrouw, assistente in een consultatiebureau. Ze kan het weten, omdat ze op het stembureau werkt en mensen in deze buurt geen blad voor de mond nemen. 'Als ze geen PVV stemmen, stemmen ze blanco, omdat ze de politiek niet vertrouwen, vertellen ze dan. De PvdA vinden ze meer een partij voor buitenlanders.'Haar 41-jarige overbuurman, die voor de met kanten gordijnen behangen voorruit op zijn tuinstoel vrolijk zit te mopperen tegen zijn buurvrouw, wil wel even vertellen hoe 'waardeloos' hij die linkse partijen vindt. Potverteren kunnen ze, en ze zijn veel te soft. En met het isoleren van huizen heeft hij weinig op. Maar laatst zag hij in de wijk agenten goed bezig: ze pakten een paar rottige buurtjongens stevig aan. 'Dat vond ik juist zielig voor die jongens', zegt zijn buurvrouw.Het streven naar duurzaamheid wordt gepersonifieerd door GroenLinks-wethouder Mirjam de Rijk, voormalig voorzitter van de Stichting Natuur en Milieu. Utrecht moet de duurzaamste stad van Nederland worden, met windmolens op industrieterreinen en optimaal ge\u00efsoleerde huizen. Voor dit ambitieuze streven heeft het college een Duurzaamheidsfonds ingesteld, met 26 miljoen euro in kas.Volgens De Rijk, verantwoordelijk voor Financi\u00ebn, Economische Zaken en Duurzaamheid, is de kunst om in tijden van bezuinigingen ook te blijven investeren, in duurzaamheid, openbaar vervoer en cultuur. 'Dat duurzaamheidsfonds kost maar 6 miljoen euro per jaar, dat wringt niet', zegt De Rijk. Ze noemt het 'te gemakkelijk' bij bezuinigingen te beginnen met het korten op bibliotheken en subsidies. Ze is ervan overtuigd: 'De 55 miljoen die Utrecht gaat bezuinigen op het gemeentelijk apparaat, moeten we kunnen halen zonder dat de burger daar wat van merkt.' Daarbij is volgens haar geen sprake van een roze bril.En er is geen sprake van repressie, betoogt ze. De gemeente wil huiseigenaren inderdaad dwingen hun huizen te isoleren, maar dat betreft in de eerste plaats pandjesbazen, niet eigenaar-bewoners. En die extra handhavers op het naleven van energiebesparingen in het bedrijfsleven zijn volgens haar 'niet meer dan logisch, aangezien de wet voorschrijft dat die maatregelen genomen moeten worden'.Niet iedereen is enthousiast. Media als Geenstijl en Powned maken regelmatig een karikatuur van de meest links bestuurde stad van de vier grote steden. Een gemeente waar onhoudbare Roma-families villa's krijgen toebedeeld, terwijl gepeste homo's zelf voor hun verhuiskosten moeten opdraaien. Waar eerlijke huizenbezitters worden gedwongen hun huizen te isoleren en het geld opgaat aan linkse hobby's als cultuur en welzijnsprojecten, waar Henk en Ingrid natuurlijk helemaal niet op zitten te wachten.TerrasverwarmersVeel ondernemende Utrechters zien dat linksige ook niet zo zitten, merkt Tom Broekman, spreekbuis van de ondernemersvereniging Historische Binnenstad. Volgens hem heeft wethouder Mirjam de Rijk winkeliers tegen zich in het harnas gejaagd met haar pleidooien tegen terrasverwarmers en het sluiten van winkeldeuren op koude dagen. Dit college houdt niet echt van ondernemers, meent Broekman: 'Wij moeten zelf onze bloembakken betalen, in de buitenwijken worden ze bekostigd uit het Leefbaarheidsbudget.' Ondernemers houden ook van groen en milieu, benadrukt Broekman. 'Maar als je geen klanten meer krijgt omdat de stad onbereikbaar is geworden voor auto's, kun je de tent wel sluiten.'Ook voorzitter Micha\u00ebl Kortbeek van de Kamer van Koophandel Midden-Nederland zou liever zien dat wethouder De Rijk wat meer aandacht zou besteden aan de economische ontwikkelingen in de stad. In Utrecht heerst bij velen het idee dat het niet uitmaakt wie Utrecht bestuurt. De economie zou onverwoestbaar zijn, omdat de stad alles mee heeft: een compacte historische binnenstad met grachten, centraal gelegen in het midden van het land omgeven door groene gebieden en met een grote, prestigieuze universiteit. Maar volgens Kortbeek kan de welvaart wel degelijk in gevaar komen, zeker die van laagopgeleiden. 'Als de bereikbaarheid niet goed op orde komt, zouden bedrijven de stad en regio kunnen verlaten. Als de klassieke bedrijven en hun werkgelegenheid wegtrekken, krijg je hier werkloosheid onder de laagopgeleiden.'De slechte bereikbaarheid van Utrecht blijft een heikel punt. Dat is al jaren zo. Voor VVD'er Halbe Zijstra, nu staatssecretaris, waren de bereikbaarheidsproblemen van de 'linkse stad' al in 1998 aanleiding de Utrechtse raad in te gaan. Maar het is nog steeds erg lastig om wegen aan te leggen. Een nieuwe invalsweg aan de westkant van de stad, die volgens alle verkeersonderzoeken hoogst noodzakelijk is, komt er voorlopig niet. Het vorige college met de VVD had al overeenstemming over de aanleg, maar GroenLinks is tegen. Een fatale misrekening, zegt de huidige VVD-fractievoorzitter Geldof. De verbreding van de ring Utrecht gaat wel door, maar dat komt alleen doordat de minister van Verkeer en Waterstaat daarin de grootste stem heeft.Volgens de Utrechtse VVD-fractievoorzitter Geldof druipt 'het geloof in maakbaarheid en de bemoeizucht' van dit college af. Hij spreekt van een 'roze bril', waardoor dit college volgens hem de financi\u00ebn van de stad beziet, waarbij 'subsidies met een doodknuffel- element' overeind worden gehouden en onverantwoord wordt ingeteerd op de reserves. Er wordt, betoogt hij, niet geanticipeerd op mogelijke toekomstige tegenvallers in economisch zware tijden, door scherpe keuzes te maken. In plaats daarvan, zegt hij, is het college druk met 'leuke dingetjes' als een wietclub en een duurzaamheidsfonds. 'Dat dwingende' van die duurzaamheidsplannen - als de strijd tegen de terrasverwarmers en het plan om het isoleren van woningen te verplichten - is de rechtse liberaal een doorn in het oog.De twee D66-wethouders, Jeroen Kreijkamp en Victor Everhardt, spreken liever van een progressief dan van een links college. Kreijkamp (36) is sinds 2006 voorzitter van D66 Utrecht en heeft de lastige taak het gemeentelijk apparaat af te slanken. Everhardt (42) is voormalige leidinggevende van het Trimbos-kennisinstituut voor onder meer verslaving. Beide wethouders zijn niet van plan om de tegenstellingen met het kabinet aan te wakkeren.WietclubEverhardt kwam in botsing met minister Opstelten toen hij zijn plan lanceerde voor een wietclub. VVD-minister Opstelten schoot zijn plan 'binnen een kwartier'af. Tot ongenoegen van Everhardt. 'Kijk eens naar het liberale aspect dat erin zit', zou hij de minister willen zeggen.Maar ze zullen niet net zo hard terugslaan. Kreijkamp: 'We gaan er niet met een gestrekt been in. We hebben de minister hard nodig.'Everhardt: 'We moeten de verschillen niet groter maken dan ze zijn.'Volgens Everhardt vervult Utrecht landelijk een voorbeeldfunctie, bijvoorbeeld met de opvang van dakloze verslaafden. 'De voormalige PvdA-wethouder Spekman zette er begin deze eeuw woonvoorzieningen op voor de daklozen, en de overlast in het centrum verminderde spectaculair. Dit was met repressieve maatregelen nooit gelukt. Ook met bijvoorbeeld de aanpak van overgewicht van kinderen in achterstandswijken, bijvoorbeeld in Overvecht, weet Utrecht aandacht te trekken.'Daarnaast weigert Utrecht, in de woorden van Kreijkamp, 'bot te hakken' in de voorzieningen. 'We moeten niet alleen in het heden kijken, van, het gaat financieel niet goed, we gaan de boel sluiten. We moeten ook dingen toevoegen, als een nieuw bibliotheekgebouw. Uit onze onderzoeken blijkt dat het kan, om die geplande 55 miljoen euro te besparen op het gemeentelijk apparaat. We willen de pijn niet bij de burgers leggen.'Volgens biowinkelier Van de Bulck is Utrecht het links/rechts-onderscheid grotendeels ontstegen. Het is niet meer voorbehouden aan krakend, 'aktivisties' links, om biologisch te eten. In zijn winkel zie je behalve klassiek links ogende jonge vrouwen met opgeschoren haren, versleten kleding en piercings, vooral keurige meneren en mevrouwen lopen, onder wie, volgens Van de Bulck 'ook aardig wat mensen die VVD zouden kunnen stemmen'. Tussen de schappen met zelf ge\u00efmporteerde Palestijnse olijfolie, biologische zuivel en brood, zegt de biowinkelier dat hij helemaal niet het gevoel heeft in een linkse stad te leven. Er is nog weinig zichtbaar van de nieuwe wind, vindt hij. 'Ze zouden een mooi parkje kunnen aanleggen voor het stadhuis.' Een klant in zijn winkel: 'Je kunt nog steeds je fiets niet goed parkeren op het station.'Andere roemruchte linkse collegesDe ayatollah van GroningenIn de jaren zeventig, vanaf 1972, had Groningen een opvallend links college van PvdA, D66 en de Communistische Partij Nederland (CPN) met onder anderen de PvdA'ers Max van den Berg en Jacques Wallage, die tot 2009 bijna tien jaar burgemeester was van Groningen. Van den Berg bedacht het ambitieuze verkeerscirculatieplan dat auto's zo veel mogelijk uit de stad moest weren. Toen Van den Berg, met als bijnaam de ayatollah van Groningen, commissaris van de koningin werd in 2007, memoreerden toenmalige raadsleden van CDA en VVD in het Nieuwsblad van het Noorden hoe slecht in die tijd de relatie was met ondernemers. Zij herinnerden zich ook hoe Van den Berg soms onder tafel verdween om aan yoga te doen.Havana aan de WaalNijmegen, oftewel Havana aan de Waal, heeft waarschijnlijk van alle Nederlandse steden het meest linkse imago. In 2002 trad er een linkse coalitie aan van GroenLinks, PvdA en SP, dat het liefst alle SUV's uit de binnenstad zou weren. Het stadsbestuur hield de aanleg van een geplande overslaghaven tegen en een omstreden kraakpand werd gelegaliseerd. In 2009 knapte het college, omdat de PvdA de onroerendezaakbelasting wilde verhogen. Volgens de VVD hebben de linkse colleges het ondernemersklimaat in de stad verslechterd.Moskou aan den IJsselDeventer kreeg de bijnaam Moskou aan den IJssel vanwege het linkse college van 1982-1986 van PvdA en PPR/PSP met de CPN als gedoogpartner. Toenmalig CPN-raadslid Bep Spa (nu raadslid van de PvdA) herinnert zich dat VVD en CDA destijds eens een raadsvergadering hebben geboycot 'uit pure ergernis, omdat wij te ver zouden gaan'. Het college was druk met vrouwenemancipatie, met aandacht voor onder meer kinderopvang en scholing.",
      "time": "28 mei 2011, 00:00",
      "timeofday": "00:00",
      "title": "Linkse enclave in Rutteland",
      "year": 2011
    },
    {
      "category": "Archief",
      "count": 58,
      "day": 28,
      "href": "http://www.volkskrant.nl/archief/maar-het-volk-is-gelukkig~a3247650/",
      "month": 4,
      "text": "Het is zo donker in Wonsan, dat de huizen silhouetten zijn geworden in de zwarte nacht. Alleen de monumenten voor de Grote Leider en de Geliefde Leider zijn verlicht, de rest van de stad is op elektriciteitsrantsoen. Uit sommige ramen schemert een geelachtig licht, een gaslamp of een ledlamp op batterijen - de mensen die 's avonds door de straten manoeuvreren zijn aangewezen op hun behendigheid, of op een schijnwerper als die voorhanden is.De Noord-Koreanen zijn gewend geraakt aan donkere avonden en nachten; ze schieten soepel voorbij als in een schimmenspel, beschijnen snel een raam of een deur en glippen dan naar binnen. Ergens zingt een man een liedje, het is ver weg, maar zijn stem waait helder door de straten - zo stil is het in Wonsan, een stad groter dan Utrecht aan de oostkust van het land.Op satellietfoto's is Noord-Korea een zwart gat. Het land is 's nachts nauwelijks verlicht, om energie en brandstof te besparen. Er omheen stralen de sterren van fel verlichte steden in China, Rusland, Japan en Zuid-Korea, centra van de nieuwe wereld, maar van dit land zijn alleen de lichten van de hoofdstad te zien: Pyongyang, de showroom van het regime.Noord-Korea is een geheim, hermetisch gebied; de buitenwereld dringt er nauwelijks door. De Leiders hebben er een stolp overheen gelegd die soms doorzichtig is en vaker niet. De staat bepaalt wie er wat mag zien, mag zeggen en mag lezen. Buitenlanders worden aan de hand genomen door gidsen die geleerd hebben vragen op de juiste wijze te beantwoorden.De ene gids heet mr. Kim, de ander mr. Sun - aardige, voorkomende mannen die werkelijk hun best doen hun vaderland te laten zien.Waarom is het zo donker in Wonsan, mr. Kim? 'We sparen elektriciteit, zodat we het kunnen gebruiken zoals ons is gezegd door onze kameraad, de eeuwige president Kim Il-sung.'Zoals de bewoners van Wonsan 's nachts op de tast en met zaklampen hun weg zoeken door de stad, zo reis je door het land. Je vangt er schetsen op van het leven, je maakt er duizend foto's van en houdt een berg puzzelstukjes over die moeizaam passen. Je kunt er nauwelijks praten met mensen die je zomaar ziet op straat, maar iedereen, ook de militairen, ook de gezagsdragers in hun nette pakken, zoekt contact. Ze kijken je vrolijk aan, recht in je ogen, of pakken je bij de hand. Het is een warm volk, en niet de robots die je had verwacht.Alles wat je ziet in Noord-Korea, elk vriendelijk mens dat je er tegenkomt staat tegenover de vreselijke verhalen die over het land worden verteld: de dictatuur, de werkkampen, de hongersnoden, de martelingen. Nothing to envy heet het boek dat de Amerikaanse journaliste Barbara Demick erover schreef op basis van getuigenissen van vluchtelingen. Dat boek legt een knoop in je hart. Het gaat over mensen die boomschors eten, die twintig uur per dag werken, over mensen die standrechtelijk door het hoofd worden geschoten omdat ze het koper stalen uit de bovenleiding van een trein die toch niet meer reed. Het gaat over de complete controle van de overheid over het individu - wie uit de maat loopt, komt op rapport van de inminban, de staatsverklikker die je buurman kan zijn, je zoon of je eigen vrouw.En toch beschrijven de vluchtelingen in het boek van Demick ook hoezeer ze het leven in Noord-Korea normaal vonden, hoezeer ze de Leiders in hun hart droegen, en hoezeer ze de donkere avonden en nachten gingen waarderen.Het wordt ochtend in Wonsan, de huizen krijgen vorm, de maan hangt nog even boven de wolkenkrabbers en uit luidsprekers komt marsmuziek. Kwart voor zes. Een metalen stem roept de bewoners op hun best te doen vandaag voor het land, voor de Grote Leider Kim Il-sung, voor de Geliefde Leider Kim il-Jong, en voor de nieuwe Hoogste Leider Kim Jong-un - niemand weet precies hoe oud hij is, of wat hij wil met het land waarvan hij de sleutel heeft.Op een spandoek staat:LANG LEVE HET REVOLUTIONAIRE IDEE VAN PRESIDENT KIM IL SUNG!Haastig gaan de Koreanen over straat, als snellopers, mannen maken de stoepen en de straten schoon, ze gooien blauwe emmers vol water leeg. Vrouwen vegen een parkje aan met bezems van takkebossen - \u00e9\u00e9n van hen kijkt omhoog, naar het balkon van het hotel waar de buitenlanders logeren. Ze recht haar rug en begint dan hard te zwaaien. Ze straalt. En als de andere vrouwen ook de buitenlander zien, zwaaien ze opgetogen mee.Noord-Korea is een land dat schaduwen werpt. Maar tegelijk is het ook gewoon een land waar mensen leven.Iedereen woont hier gratis, zegt mr. Kim. Het eten is ook gratis. Iedereen heeft werk. Aan alles is gedacht.Pyongyang is het uithangbord, hier moet alles zijn zoals het hoort, trekken trams vonken van de bovenleiding, steken kosmopolitische hotels de hoogte in met hun draaiende restaurants en gigantische, lege lobby's, rijden Volkswagens Passat rond en auto's van Chinese makelij, en BMW's. De verkeersagentes zijn speciaal geselecteerd op hun schoonheid, ze kleuren de straat in hun strakke hemelsblauwe uniformen met kokerrokken, waaronder ze witte sokjes dragen.Ook de serveersters in de restaurants waar buitenlanders mogen komen, zijn fotomodellen.Je ziet nauwelijks bejaarden in Pyongyang, en nog minder gehandicapten. Iedereen die hier woont, is gelukkig. 's Ochtends persen ze zich in groene, blauwe of rode trams, die kreunend door de bocht gaan, of ze lopen of fietsen naar hun werk: de brede trottoirs vol haastige en gedecideerde mensen. Als het regent openen ze hun paraplu's, en lijkt het alsof de straat vol bloesem is.In rode neonletters: PYONGYANG IS HET HART VAN KOREA!De Geliefde Leider Kim Jong-il hield van pretparken, en daarom is er een permanente kermis in Pyongyang. Het is er vol met kinderen, die in groepjes de achtbaan of de hal met speelautomaten bestormen. Ze zien er welvarend uit; sommigen dragen sneakers van Adidas en Puma, en de baseballpetjes staan schuin op hun hoofd, precies als in de Amerikaanse films die ze mogen bekijken. Ze dragen mobiele telefoons aan koordjes om hun nek - twee miljoen Noord-Koreanen hebben een mobiele telefoon, die alleen in hun eigen land werkt - de kinderen fotograferen en filmen elkaar met hun mobieltjes zoals kinderen dat overal doen.Ze bestellen popcorn bij een kraam. Ze pakken je hand en trekken je mee naar de botsauto's, of naar de schiettent.Pyongyang verandert opzienbarend snel. Leonieke Glasbergen weet niet wat ze ziet als ze er na vier jaar terug is: de brede boulevards en zesbaans-wegen, vaak mikpunt van spot omdat ze toch niet werden gebruikt, zijn nu vol auto's. De stad is beter verlicht dan ooit; 's nachts pronken rode neonletters met uitroeptekens erachter op nieuwe flats.WIJ KOREANEN BESLISSEN ZELF WAT WE DOEN, DUS DOEN WE HET!Er is zelfs een reclamebord in Pyongyang, in het land waar handel verboden is, en kapitalisme een duivels systeem. Er wordt een auto op aangeprezen die samen met de Zuid-Koreanen is gemaakt en 'Pyonghwa' heet - vrede.Leonieke Glasbergen leert met haar Hilversumse reisorganisatie Your Planet Travel buitenlanders het land kennen. 'De stad is de afgelopen jaren heel snel modern geworden', zegt ze, 'en niet alleen de stad, maar ook de mensen die er wonen. Zelfs de gidsen die je mee krijgt op reis zijn ontspannen.'Langzaam gaat het land verder open voor toeristen; het is al mogelijk naar steden in het noorden te reizen, die voorheen hermetisch werden afgeschermd. Toerisme is voor Noord-Korea een bron van deviezen die het hard nodig heeft, maar het is ook een manier om de wereld iets te laten zien van het leven zoals zij dat kennen.Amerika is de grote vijand van Noord-Korea, maar in Pyongyang lopen tijdens een grote militaire parade gewoon Amerikaanse toeristen rond. Ze krijgen dezelfde nieuwsgierige blikken als elke andere buitenlander.Leonieke Glasbergen heeft een iPad bij zich die ze onderweg in een busje naar Wonsan laat zien aan haar gids mr. Kim. Mr. Kim - nog geen dertig, afgestudeerd in foreign studies, drie jaar militaire dienst op het platteland van Noord-Korea en nu een paar jaar gids voor buitenlanders - neemt de iPad in zijn handen, zet hem aan en begint Angry Birds te spelen alsof hij het dagelijks doet.Waar heb je dat geleerd, mr. Kim? Hij geeft een grijns als antwoord.Misschien dringt de buitenwereld verder door in Noord-Korea, dan je had verwacht.Langs de straten van de provinciesteden Wonsan, Nampo en Sariwon zitten vrouwen op een kleedje, achter een mand met bloemen of achter een stapeltje appels. Handel is verboden in Noord-Korea, waar de staat zorgt voor iedereen en waar niemand wat tekort komt, maar onder druk van de grote hongersnood in de jaren negentig is er een grijze economie ontstaan, zichtbaar voor iedereen die er in de buurt kan komen en er oog voor heeft.In Wonsan is een woonhuis deels omgebouwd tot sigarettenwinkel - de pakjes hangen aan de openstaande voordeur. In het centrum van Sariwon staan marktkramen en aan de stadsgrens van Nampo hebben die kramen 's avonds zelfs neonverlichting, terwijl de rest van de stad grotendeels in duister is gehuld.Vraag het aan de gidsen en ze ontkennen dat er iets wordt verkocht op straat - 'Die spullen geven ze weg', zegt mr. Kim - maar zijn gezicht verraad dat hij beter weet. Het zijn sporen van kapitalisme in een land dat het hardst van alle communistische landen vasthoudt aan zijn doctrine, en tegelijk uit lijfsbehoud probeert buitenlandse investeerders te trekken. De oude vrienden Rusland en China zijn allang afgehaakt als sponsors, het land is meer dan ooit op zichzelf aangewezen in een wereld die alleen maar groter wordt. Het is opmerkelijk hoe lang het zich staande heeft gehouden, als communistisch eiland, terwijl gelijkgestemde landen \u00e9\u00e9n voor \u00e9\u00e9n andere wegen kozen.Hoe snel Noord-Korea verandert, hoe ver het al op weg is naar een comfortabeler positie in de wereld is amper te overzien. Maar de jonge Noord-Koreanen hebben het er wel over, stiekem soms, als je er voorzichtig naar vraagt. Sommigen hopen dat hun land de weg van China kiest waar communisme en kapitalisme schijnbaar moeiteloos hand in hand gaan. Ze hopen op daadkracht van hun nieuwe, jonge leider Kim Jong-un. Ze hopen, vooral, op veel meer aandacht voor de economie.Waarom zijn sommige Noord-Koreanen rijker dan anderen, mr. Sun? Waarom rijden sommigen in een BMW X6, en anderen niet?Mr. Sun houdt zijn hand omhoog en zegt: 'Sommige Koreanen werken harder dan andere. Ze geven het land meer allure, en worden daarvoor beloond. Het is net als met mijn hand: niet alle vingers zijn even lang.'Plotseling houdt Pyongyang op en beginnen de akkers die de stad omgeven. Vanaf hier geen foto's meer. Checkpoint volgt na checkpoint, bewaakt door steile militairen. Niemand mag zonder toestemming zijn stad of dorp verlaten. Dat wordt goed gecontroleerd. In die zin is het land een gevangenis voor 25 miljoen mensen.Op de landbouwgrond staan twee blauwe trekkers met een houten opbouw, zo hoog dat ze om lijken te vallen. Ze komen uit de Sovjet-Unie en zijn waarschijnlijk gebouwd in de jaren vijftig, maar desondanks gewild. Trekkers en andere landbouwmachines zijn een bezienswaardigheid in Noord-Korea; het land wordt er meestal bewerkt met ossen en met houten ploegen, of door de mensen die voren in de grond maken met een schop, of met een kleine hak.Overal op de velden lopen mensen, geconcentreerd en met gekromde ruggen, hun fietsen netjes in de berm. Ze sprokkelen hout, ze dragen een juk met emmers water, en putten kracht uit de vrolijk wapperende rode vlaggen en borden die in het landschap zijn opgericht:KIM JONG IL ZEGT: ONS LAND IS ALS EEN TAPIJT VAN GOUD!De landbouw moet de Koreanen voeden, maar er is geen vruchtbaar land. Vooral in het bergachtige noorden is boeren lastig, maar bij Wonsan en bij Sariwan, in het zuidoosten en zuidwesten, is de grond goed en zijn er mooie, vlakke stukken.Alles is er tot het uiterste verkaveld. Geen millimeter grond blijft ongebruikt; in rivierbeddingen, naast treinsporen, tot bijna op het strand maken de Noord-Koreanen hun land bouwrijp. De akkers zien eruit alsof ze netjes zijn gekamd. Rijstveldjes worden gekoesterd alsof er diamanten groeien. En op het land zijn zoveel mensen, dat het een vlucht neergestreken vogels lijkt.Het grootste probleem van de landbouw in Noord-Korea, zegt miss Kim van de co\u00f6peratieve modelboerderij Migog, bij de stad Sariwon, is brandstof. 'Zonder brandstof kunnen de tractoren niet rijden, dan moeten we het met ossen doen.'Later zullen mr. Sun en mr. Kim allebei eerlijk zeggen: 'Ons land is arm'. Zes miljoen mensen in Noord-Korea hebben voedselhulp nodig, volgens de Verenigde Naties. Eenderde van alle kinderen is ondervoed. Gebrek aan brandstof houdt het land gegijzeld; de legertrucks die over de brede wegen rijden, hebben een vergasser aan boord waarin ze hout en ma\u00efs verbranden - soms zie je ze stoppen om langs de weg takken te verzamelen, en dan rijden ze verder in een grote wolk, stomend en dampend, een kampvuur in de laadbak.Het is armoede, maar niet de armoede die je ziet in India, in China of in Afrika. Daar is het te geordend voor. Wat je nooit kunt zeggen, is dat ze hun best niet doen in Noord-Korea. Er straalt trots van hun inventiviteit. Het zijn vooral trotse en warme mensen die je er tegenkomt, opmerkelijk warm voor een volk dat zo'n zware geschiedenis torst.Migog is een van de succesvolste boerderijen van het land, persoonlijk tot modelbedrijf verklaard door de Grote Leider en de Geliefde Leider die moderne tractoren schonken en geregeld een bezoek brachten om er wijze adviezen te geven die onverwijld werden uitgevoerd - de foto's hangen in een aan hen gewijd museum. De boerderij werkt als een sovchoz; de drieduizend mensen die er wonen zijn opgedeeld in teams die doelen moeten halen - dat werkt heel goed, zegt miss Kim trots: de oogst aan rijst en abrikozen groeit elk jaar.Achthonderd hectare landbouwgrond heeft Migog, en de witte huizen van het dorp staan er in slagorde bij elkaar. De landarbeiders en hun gezinnen wonen er geheel verzorgd, en elk huizenblok heeft een lapje grond waar groenten worden geteeld voor eigen gebruik. In huisje 20 heeft miss Lee de televisie aangezet. Haar huis omvat twee kamers en een keuken; de dunne matten waarop ze met haar man en kinderen slaapt, liggen opgerold in een hoek. De keuken is goed voorzien, en heeft vloerverwarming volgens een systeem dat algemeen wordt toegepast in Noord-Korea.Miss Lee spreekt geen Engels en kan daarom niet met haar gasten praten, maar als ze met je mee het huis uit loopt pakt ze je arm vast, knijpt erin, en begint hartelijk te schaterlachen.In Pyongyang is een botanisch museum opgericht ter ere van twee bloemen. Het is een groot museum met een uitgekiend systeem voor klimaatbeheersing, er lopen mooie meiden rond in roze jurken die je er rondleiden terwijl ze spreken in een microfoontje dat kunstig voor hun mond is gemonteerd. Ze vertellen gepassioneerd over de belangrijkste bloemensoorten van het land: de Kimilsungia en de Kimjongilia, een paarse orchidee en een rode begonia. Die bloemen worden vereerd als waren ze de Leiders zelf.Miss Cho, de gids die perfect Amerikaans Engels spreekt, raakt tijdens de rondleiding ge\u00ebmotioneerd. Ze zegt: 'Sorry, in dit werk leg ik alle gedrevenheid en passie die ik in me heb', iets wat meer Noord-Koreanen doen: tot het uiterste gaan.Ze staat stil bij een aquarium met goudvissen erin van een soort die door Kim Jong-il is gekweekt. 'Als de vissen hun vinnen bewegen' zegt ze, 'is het volk gelukkig.'Noord-Korea is twee boeken van George Orwell tegelijk: het is de communistische heilstaat uit Animal Farm, waarin sommigen gelijker zijn dan anderen, en het is de controlestaat uit 1984, waarin privacy niet bestaat en de geschiedenis wordt herschreven als dat nodig is.Elke rechtgeaarde Noord-Koreaan draagt een rood speldje op zijn hart met de beeltenis van de Grote Leider of van de Geliefde leider of van allebei. Het is moeilijk te beschrijven hoe de verering van de Leiders is gecultiveerd. Dat gaat verder dan de standbeelden alleen, de plaquettes, de spandoeken en de billboards - hij zit verankerd in de hoofden van de mensen als een orthodox geloof. Kim Il-sung heeft zijn charismatische leiderschap zo persoonlijk gemaakt, zo minutieus ge\u00efnjecteerd in het dagelijks leven van de Koreanen, dat het alomtegenwoordig is.De Eeuwige President Kim Il-sung, die al jong vocht in de guerrillaoorlog tegen de nietsontziende Japanse overheersing van Korea, bedacht na de Tweede Wereldoorlog een communistisch systeem dat voortborduurde op oude tradities in het land, de Juche-filosofie. Zo heeft hij Noord-Korea vorm gegeven. De Juche-idee streeft naar een zo groot mogelijke onafhankelijkheid van de rest van de wereld, en stelt niet het individu centraal maar het collectief, dat wordt geleid door een Grote Leider. Het is een denkwijze die communisme combineert met oosterse modellen als het confucianisme, dat van oudsher belangrijk is in Korea en een nadruk legt op het eren van de Vader.Het systeem heeft wortels die veel verder teruggaan, het wordt gedragen door een collectief trauma over de Japanse bezetting, de verdeling van Korea in Noord en Zuid, en door de Koreaanse oorlog waarbij het land door de Amerikanen werd plat gebombardeerd.De verering van de Leiders, het massale verdriet bij het overlijden van Kim Il-sung en Kim Jong-il, heeft ook met dat gevoel te maken. En met de wijze waarop de Noord-Koreanen worden opgevoed - op school al leren vijfjarigen de biografie van de Kims uit hun hoofd - en elk uur van de dag worden gewezen op de goede daden van de dynastie.Tegenwoordig begint de jaartelling in Noord-Korea bij de dag dat Kim Il-sung werd geboren. Elke huiskamer in het land heeft portretten van Vader en Zoon aan een verder kale muur, die dagelijks ritueel worden afgestoft met een doek die alleen dat doel mag dienen. Elke stad, elk dorp heeft bedevaartsplekken: De Boom waar de Grote Leider naast stond toen hij een belangrijk advies gaf, De Trein waarmee hij na de oorlog uit Rusland kwam, Het Hotel waarin hij twee nachten sliep, Zijn Geboortehuis, Het Meer waar Zijn Vrouw met \u00e9\u00e9n schot een eend raakte (op 245 meter afstand). Alles heeft een verhaal, zoals heiligen ook altijd een verhaal hebben. Al die plekken dwingen eerbied af bij de Noord-Koreanen die ze bezoeken.Een van de hoogtepunten is de International Friendship Exhibition in Mount Myohyang, een prachtig berggebied 150 kilometer van de hoofdstad, waar alle cadeaus zijn verzameld die Kim Il- sung tot nu toe kreeg van staatshoofden, bedrijfsleiders en andere belangrijke vrienden uit de wereld. 111.093 cadeaus uit 184 landen, tentoongesteld in een kasteel met metershoge bronzen deuren die zo goed zijn uitgebalanceerd dat je ze open kunt maken met een pink. Het kasteel heeft tweehonderd marmeren zalen, ingericht als schatkamers en met elkaar verbonden door lange, tl-verlichte gangen.De jonge soldaten die door de marmeren gangen schuiven, twee aan twee, op pantoffels, sommigen hebben hun vrouwen meegenomen in traditionele jurken van surrogaatzijde, kijken alsof ze in een tempel zijn. Bedremmeld komen ze de gigantische ruimte binnen waarin een wassenbeeld van Kim Il-sung is opgesteld in een decor van bloemen, planten, bomen, vogels en rivieren. Een eenvoudige, minzame, vaderlijke man in een grijs pak. Er is muziek, en er is de suggestie dat het werkelijk Kim is die hier staat. De militairen en hun vriendinnen lopen verlegen naar voren, stellen zich op in een perfecte rij en buigen simultaan voor de Grote Leider - de gezichten uitgestreken en gelukkig, vervuld van het gevoel op een belangrijke plek te zijn in het centrum van de wereld.Het is onhandig om daar als buitenlander tussen te staan.Is het mogelijk de eigen wil van een mens weg te programmeren?Als miss Cho Miss klaar is met haar rondleiding door het botanische museum van Pyongyang, brengt ze haar gasten naar de uitgang en loopt dan mee naar buiten, het plein op, naar de kleine bus van de buitenlanders. De wind heeft vat op haar roze jurk. Ze vertelt dat ze zichzelf haar Amerikaanse accent heeft aangeleerd door steeds maar weer films te kijken als The Sound of Music, en alle woorden eindeloos te herhalen. Ze haalt een pen tevoorschijn en een dagboekje, waarin de namen staan van alle buitenlanders die ze tegenkwam. Ze zegt: 'Dit boekje is het belangrijkste dat ik heb.'In een park in Pyongyang vieren Noord-Koreanen een vrije dag. Ze liggen ontspannen in het gras, drinken bier en staan af en toe op om een lied te zingen of te dansen. Als je niet wist dat het in Noord-Korea was, had het een park overal op de wereld kunnen zijn.De namen van de opgevoerde Noord-Koreanen in dit artikel, zijn aangepast.",
      "time": "28 april 2012, 00:00",
      "timeofday": "00:00",
      "title": "Maar het volk is gelukkig",
      "year": 2012
    },
    {
      "category": "Archief",
      "count": 55,
      "day": 5,
      "href": "http://www.volkskrant.nl/archief/duurzaam-het-geheime-wapen-van-de-denen~a3556574/",
      "month": 12,
      "text": "De plantsoentjes op de rotondes op de weg naar Esbjerg zijn in twee\u00ebn gehakt. Tussen de twee halve heuveltjes ligt een brede strook asfalt: een rotonde is geen ding om omheen te rijden voor de vrachtwagens met windmolenwieken. Ruim baan voor de windindustrie - de Deense overheid denkt met haar groene bedrijven mee.Op een haventerrein even verderop staan tientallen reusachtige krekels in slagorde opgesteld. In deze stalen beesten zitten de turbines die bovenop de masten worden gemonteerd. Straks worden ze naar hun plek in de Belgische Noordzee gevaren. Windmolens zijn niet alleen voor de Deense energievoorziening belangrijk (ze leveren er inmiddels 30 procent van de stroom, in Nederland 2), maar zijn ook een sterk exportproduct. Ook de turbines van het nieuwe offshorewindpark van Eneco bij Katwijk komen hier straks vandaan.Vestas, dat hier in Esbjerg zijn molens monteert voor ze de zee op gaan, was nog een bedrijfje in landbouwwerktuigen toen het begin jaren zeventig begon met het ontwerp van windturbines. De overheid zag er heil in, gaf geld en bouwde een onderzoekcentrum; niet alleen voor Vestas, maar voor alle windmolenbouwers. Nu werken er 25 duizend Denen in de sector, die een miljardenomzet heeft. Siemens, General Electric, duizenden kleinere bedrijven: ze zitten in Denemarken, van research tot productie.Wat cijfers op een rijtje. Zo'n 45 procent van de in Denemarken opgewekte stroom is groen, met wind en biomassa als belangrijkste bronnen (dat is twee keer zo veel als in Duitsland en vier keer zo veel als in Nederland). Zo'n 10 procent van de Deense export is groen; niet alleen windmolens, maar ook recyclinginstallaties, waterzuiveringsmachines en duurzame textiel vinden gretig aftrek in het buitenland. Denemarken heeft het energieverbruik sinds de jaren zeventig constant gehouden, terwijl de welvaart steeg. En is al jaren energie-onafhankelijk: het exporteert meer energie dan het importeert. Het doel: geen CO2-uitstoot meer in 2050.Wat hebben die Denen gedaan, de afgelopen veertig jaar?Torben Damsgaard, een projectleider op de werf van Vestas, heeft wel een idee. De geboren Esbjerger zag het vissersdorp uitgroeien tot belangrijke schakel in de windindustrie. 'Het begon met de oliecrisis. We realiseerden ons dat we iets slims moesten bedenken als we niet meer afhankelijk wilden zijn van de Arabieren. Want welke alternatieven hadden we? Alleen onze hersenen.'De stijgende olieprijzen van 1973 troffen Denemarken hard. Het land draaide voor 90 procent op ge\u00efmporteerde olie, die werd verstookt in benzinetanks, elektriciteitscentrales en kachels thuis. De Denen schrokken en besloten hun risico's te spreiden.Dat had niet direct groene consequenties. Eerst werd vooral aan diversificatie gedacht: er werden kolencentrales gebouwd en zestien plekken voor kerncentrales aangewezen. Er werd olie en gas aangeboord in de Noordzee. En er werd voorzichtig ge\u00ebxperimenteerd met windmolens.Maar toen het parlement in Kopenhagen in 1985 tegen kernenergie stemde, werden die windmolens ineens essentieel. Er kwamen subsidies voor de bouw, maar ook verplichtingen: energiemaatschappijen moesten verplicht stroom van windmolens inkopen en gemeenten moesten er geschikte plekken voor zoeken.Wat ook hielp was dat de gewone Deen er van meet af aan bij betrokken werd. Huishoudens kregen belastingkorting als zij collectief windmolens neerzetten. In 1996 waren er in totaal 2.100 windcollectieven, gevormd door ruim 100 duizend huishoudens, die samen 86 procent van de molens hadden gefinancierd. 'Dat legde de basis voor de steun aan windenergie in Denemarken', staat in een recent rapport van Irena, het internationale agentschap voor duurzame energie.Er speelt meer mee, zegt Jos Notenboom van het Planbureau voor de Leefomgeving in Bilthoven, die het energiebeleid international vergeleek. 'Vikingenbloed. Het is een trotse natie, ze zijn het oudste koninkrijk van het Westen. De zucht naar onafhankelijkheid is veel sterker dan in Nederland, dat trots is op zijn handel. Ze hebben ook geen koloniale geschiedenis, waren altijd meer op zichzelf teruggeworpen.'De zucht naar onafhankelijkheid en voorzieningszekerheid vond weerklank aan zowel de conservatieve als de progressieve kant van het politieke spectrum. Toen daar eind jaren tachtig het klimaatbewustzijn bij kwam (in 1990 werd al een CO2-reductiebeleid van kracht), paste dat perfect in de heersende energiedoctrine. Groen was goed voor het klimaat, maar ook voor land en bedrijven. Zo bleef het groene beleid drie decennia stabiel.'Dat stabiele beleid past ook heel goed in de Deense politieke cultuur', zegt Notenboom. 'Het politieke landschap is behoorlijk gefragmenteerd, net als in Nederland, maar er wordt voortdurend gezocht naar een zo breed mogelijk draagvlak. Achtereenvolgende kabinetten hebben daardoor veel meer respect voor elkaars besluiten.' In 2012 werd het ambitieuze energie- en klimaatplan voor 2020 door 95 procent van de volksvertegenwoordigers aangenomen.Windmolens zijn niet de enige vrucht van dat energiebeleid. Een andere gouden greep was de aanleg van stadsverwarming, een groot buizenstelsel dat de huizen met restwarmte van elektriciteitscentrales voedt. In Nederland wordt die warmte vaak geloosd en dus verspild.'Warmtekrachtcentrales zijn veel effici\u00ebnter', zegt Henrik Andersen van het Deense Energie Agentschap in Kopenhagen. Het energieagentschap zetelt vlakbij het koninklijk paleis, met uitzicht op het water. Volgens hem zijn zuinigheid, efficiency, besparingen een belangrijk onderdeel van het Deense energieverhaal. 'Dit is mijn lievelingsgrafiek', zegt hij, en laat een paar lijnen zien die bijna als logo worden gebruikt op Deense energierapporten. 'Hier de stijgende welvaart, en daar het energieverbruik. Dat daalt. De energie-intensiteit is enorm afgenomen. Dat komt doordat we steeds zuiniger met energie omgaan.'Volgens berekeningen van zijn agentschap heeft het gebruik van 'restwarmte' het Deense energieverbruik met 14 procent gereduceerd.Even verderop, net ten zuiden van hippiekolonie Christiania, staat zo'n warmtekrachtcentrale, het Amager Kraftvaerk. Gewoon een stroomfabriek op het eerste gezicht: een paar dozen met hoge schoorstenen. Voorheen van het Zweedse Vattenfall, maar dat wilde de boel sluiten - door alle windstroom loont het bijna niet meer zo'n centrale draaiende te houden. Dat is een probleem, want zo'n centrale is er dus niet alleen voor stroom, maar ook voor de warmte.De stad Kopenhagen heeft de centrale overgenomen. 'Voorlopig hebben we die warmte nog nodig', zegt Kenneth Jepsen van gemeentelijk energiebedrijf Hofor. 'Maar we hebben nu de hele energieketen in handen, van productie en distributie tot de gebruikers. Daardoor kunnen we het systeem optimaliseren. Idealiter krijgen we de warmtebehoefte bij de huishoudens omlaag door betere isolatie en minder heet stoken. Dan kan deze centrale uiteindelijk misschien uit, en hebben we hooguit wat kleine, decentrale installaties nodig.'Dat Kopenhagen via Hofor weer greep kreeg op zijn energievoorziening is opmerkelijk. 'Zo houd je controle', zegt Inge Nilsson. Zij is projectleider van het ambitieuze plan Kopenhagen in 2025 de eerste klimaatneutrale hoofdstad ter wereld te maken. 'Via Hofor kunnen we ook investeren in windmolens en biogas', zegt ze. 'Het is prettig om voor die ambities minder afhankelijk te zijn van commerci\u00eble energiebedrijven.'Het is niet zomaar een slogan: Kopenhagen Klimaatneutraal. In het kantoor van Nillsson hangt een drukbeschreven werkschema aan de muur, met de taken van tientallen medewerkers. Onlangs sloten ze een grote deal om de hele stad te voorzien van energiezuinige led-verlichting, ze hebben grote programma's om de bestaande bouw te isoleren, alle auto's van de gemeente worden elektrisch, fietspaden worden driebaans - straks moet de helft van de forensen de stad in fietsen, nu is dat 36 procent.Het lijkt iets kleins, maar die fietsers zijn belangrijk, zegt Nilsson. 'Zo'n ambitie is snel opgeschreven, maar je moet er wel aan werken. Als je meer fietsers wilt, moeten ze wel op de fietspaden passen.' Onlangs is ook een wandelpad door een park opengesteld voor fietsers. 'Daar is veel verzet tegen. Maar mensen gaan alleen fietsen als ze snel van A naar B kunnen. Niet alles kan blijven zoals het is.'Het Kopenhaagse energie- en klimaatbeleid lijkt een allegaartje van kleine en grote maatregelen. Maar wat opvalt is de consistentie. Als op windmolens wordt ingezet, is dat meteen voor dertig jaar. Dat de toekomst er een is zonder olie en gas dringt tot in de verste uithoeken van het beleid door: zo mogen nieuwe huizen niet worden warmgestookt op olie of gas. Gewoon, verboden.Natuurlijk zijn er hobbels, uitdagingen, problemen. Vestas bleek niet immuun voor de crisis. Ook in Denemarken is er verzet tegen nieuwe, grotere windmolens. Er is discussie over de biomassa waarmee de helft van de warmtekrachtcentrales worden gestookt: hoe duurzaam zijn die houtsnippers? Maar er wordt over gepraat, en niet alleen over plannen en doelen, maar juist over de uitwerking.'Het geheim van Denemarken?' Minister Martin Lidegaard denkt even na. Hij is minister van Energie, Klimaat en Bouw - onderwerpen die in Nederland strikt gescheiden zijn. 'Zorg dat je een markt krijgt. We hebben iets bedacht en dat volgehouden, en zo is een markt ontstaan. En juist die markt is de sleutel tot ons succes.'Dat moet hij uitleggen. 'Geef niet meer subsidie dan nodig. Dan dwing je de markt tot vernieuwing en innovatie en dalen de kosten. Als je te genereus subsidieert, zoals in Duitsland, blijven de kosten hoog en gaat de bevolking sputteren.'Ook denkt hij dat de combinatie van klimaat- en industriebeleid zijn land goed heeft gedaan. 'Het is lopen op twee benen. Je kunt alleen groene ambities mainstream maken als je de industrie erbij betrekt. Het bedrijfsleven moet wat te winnen hebben.'En ja, dan heb je ineens veertig jaar lang een vrij stabiel beleid gehad, constateert hij. 'Die energieonafhankelijkheid is fantastisch. Nu houden we al dat geld in eigen land en verdienen we zelfs aan de export van olie en gas. Maar we hebben ook geluk gehad. Als we net als jullie ons aardgas eerder hadden ontdekt, hadden we ons misschien geen zorgen gemaakt over onze energieafhankelijkheid en waren we niet aan windenergie en stadsverwarming begonnen.'",
      "time": "5 december 2013, 00:00",
      "timeofday": "00:00",
      "title": "Duurzaam, het geheime wapen van de Denen",
      "year": 2013
    }
  ]
}